<?xml version="1.0" encoding="UTF8"?>
<!DOCTYPE jvk SYSTEM "jvk.dtd">


<body>
<div class="page">
<div class="sribhashya" id="SB" data-title="श्रीभाष्यम्">
<div class="chapter" id="SB_C02" type="adhyaya" data-name="द्वितीयोऽध्यायः">
<div class="section" id="SB_C02_S01" type="paada" data-name=" प्रथमः पादः " data-title="द्वितीयाध्याये  प्रथमः पादः ">
<div class="verse" type="sutra" id="SB_C02_S01_V01" data-adhikaranaID="SB_C02_S01_A036" data-adhikarana="स्मृत्यधिकरणम्">
<div class="versetext"> स्मृत्यनवकाशदोषप्रसङ्ग इति चेन्न अन्यस्मृत्यनवकाशदोषप्रसङ्गात् ।। १ ।। </div>
<div class="bhashya" id="SB_C02_S01_V01_B1"> प्रथमाध्याये प्रत्यक्षादिप्रमाणगोचरादचेतनात् तत्संसृष्टात्तद्वियुक्ताच्च चेतनात् अर्थान्तरभूतं निरस्तनिखिलाविद्याद्यपुरुषार्थगन्धं अनन्तज्ञानानन्दैकतानं अपरिमितोदारगुणसागरं निखिल-जगदेककारणं सर्वान्तरात्मभूतं ब्रह्म वेदान्तवेद्यमित्युक्तम् ।</div>
<div class="bhashya" id="SB_C02_S01_V01_B2">अनन्तरमस्यार्थस्य सम्भावनीयसमस्तप्रकारदुर्धर्षणत्वप्रतिपादनाय द्वितीयोऽध्याय आरभ्यते । प्रथमं  २.१.१  तावत् कपिलस्मृतिविरोधाद्वेदान्तानां अतत्परत्वमाशङ्कय तन्निराक्रियते । कथं स्मृतिविरोधाच्छ्रुतेरन्यपरत्वम् ? उक्तं हि ‘विरोधे त्वनपेक्ष्यं स्यात्’ इति श्रुतिविरुद्धायाः स्मृतेरनादरणीयत्वम् । सत्यम्, ‘औदुम्बरीं स्पृष्ट्वो-द्गायेत्’ इत्यादिषु स्वत एवार्थनिश्चयसम्भवात् तद्विरुद्धा स्मृतिरनादरणीयैव; इह तु वेदान्तवेद्यतत्त्वस्य दुरवबो-धत्वेन परमर्षिप्रणीतस्मृतिविरोधे सति अयमर्थ इति निश्चयात् योगास्मृत्या श्रुतेरतत्परत्वोपपादनमविरुद्धम् ।  २.१.१  एतदुक्तं भवति - प्राचीनभागोदितनिखिलाभ्युदयसाधनभूताग्निहोत्रदर्शपूर्णमासज्योतिष्टोमादिकर्माणि यथावद-भ्युपगच्छता श्रुतिस्मृतीतिहासपुराणेषु ‘ऋषिं प्रसूतं कपिलम्’ इत्यादिवाक्यैराप्तत्वेन सङ्कीर्तितेन परमर्षिणा कपिलेन परमनिःश्रेयसतत्साधनावबोधित्वेन उपनिबद्धस्मृत्युपबृंहणेन विना अल्पश्रुतैर्मन्दमतिभिः वेदान्तार्थ-निश्चयायोगात् यथाश्रुतार्थग्रहणे चाप्तप्रणीतायास्साङ्खयस्मृतेः सकलाया एव अनवकाशप्रसङ्गाच्च स्मृतिप्रसिद्ध एवार्थो वेदान्तवेद्य इति बलादभ्युपगमनीयमिति । न च वाच्यं मन्वादिस्मृतीनां ब्रह्मैककारणत्ववादिनीनामेवं-सत्यनवकाशत्वदोषप्रसङ्ग इति; धर्मप्रतिपादनपरप्राचीनभागोपबृंहण एव सावकाशत्वात् । अस्यास्तु कृत्स्नाया-स्तत्त्वप्रतिपादनपरत्वात्तथानभ्युपगमे निरवकाशत्वमेव स्यात् । तदिदमाशङ्कते - स्मृत्यनवकाशदोषप्रसङ्ग इति चेदिति । </div>
<div>सिद्धान्तः</div>
<div class="bhashya" id="SB_C02_S01_V01_B3">तत्रोत्तरम्-नान्यस्मृत्यनवकाशदोषप्रसङ्गादिति । अन्या हि मन्वादिस्मृतयो ब्रह्मैककारणतां वदन्ति; यथाह मनुः - ‘आसीदिदं तमोभूतम्’ इत्यारभ्य ‘ततः स्वयम्भूर्भगवानव्यक्तो व्यञ्जयन्निदम् । महाभूतादिवृत्तौजाः ।  २.१.१  ‘प्रादुरासीत्तमोनुदः’ ‘सोऽभिध्याय शरीरात्स्वात् सिसृक्षुविर्विधाः प्रजाः । अप एव ससर्जादौ तासु वीर्यमपा  २.१.१  -सृजत्’इति । भगवद्गीतासु च ‘अहं कृत्स्नस्य जगतः प्रभवः प्रलयस्तथा’ ‘अहं सर्वस्य प्रभवो मत्तस्सर्वं प्रवर्तते’ इति च । महाभारते ‘कुतः सृष्टमिदं सर्वं जगत्स्थावरजङ्गमम् । प्रलये च कमभ्येति तन्मे ब्रूहि पितामह’ इति पृष्ट आह ‘नारायणो जगन्मूर्तिरनन्तात्मा सनातनः’ इति । तथा ‘तस्मादव्यक्तमुत्पन्नं त्रिगुणं द्विजसत्तम’ इति, ‘अव्यक्तं पुरुषे ब्रह्मन्निष्क्रिये सम्प्रलीयते’ इति च । आह च भगवान्पराशरः ‘विष्णोस्सकाशादुद्भूतं जगत्तत्रैव च स्थितम्, स्थितिसंयमकर्तासौ जगतोऽस्य जगच्च सः’ इति । आह चापस्तम्बः ‘पूः प्राणिनः सर्व एव  २.१.१  गुहाशयस्य अहन्यमानस्य विकल्मषस्य’ इत्यारभ्य ‘तस्मात्कायाः प्रभवन्ति सर्वे स मूलं शाश्वतिकस्स नित्यः’ इति । यदि कपिलस्मृत्या वेदान्तवाक्यार्थव्यवस्था स्यात्, तदैतासां सर्वासां स्मृतीनामनवकाशत्वरूपा महान् दोषः प्रसज्येत । अयमर्थः-यद्यपि वेदान्तवाक्यानाम् अतिक्रान्तप्रत्यक्षादिसकलेतरप्रमाणसम्भावनाभूमि-भूतार्थप्रतिपादनपरत्वात् तत्तदर्थवैशद्यायाल्पश्रुतानां तदर्थानुसारिणीनामाप्ततमप्रणीतानां बह्वीनां स्मृतीनां तदुपबृंहणाय प्रवृत्तानामनवकाशत्वं मा  प्रसाङ्क्षीदिति श्रुतिविरुद्धार्था कपिलस्मृतिरुपेक्षणीया । उपबृंहणं च श्रुतिप्रतिपन्नार्थविशदीकरणम्; तच्च विरुद्धार्थया स्मृत्या न शक्यते कर्तुम् । न चैतासां स्मृतीनां प्राचीनभा-गोदितधर्मांशविशदीकरणेन सावकाशत्वम्; परब्रह्मभूतपरमपुरुषाराधनत्वेन धर्मान्विदधतीनामेतासामाराध्य भूतपरमपुरुषप्रतिपादनाभावे सति तदाराधनभूतधर्मप्रतिपादनासम्भवात् । तथा हि परमपुरुषाराधनरूपता सर्वेषां कर्मणां स्मर्यते ‘यतः प्रवृत्तिर्भूतानां येन सर्वमिदं ततम् । स्वकर्मणा तमभ्यर्च्य सिद्धिं विन्दति मानवः’ ‘ध्यायेन्नारायणं देवं स्नानादिषु च कर्मसु । ब्रह्मलोकमवाप्नोति न चेहावर्तते पुनः ‘यैस्स्वकर्मपरैर्नाथ  २.१.१        नरैराराधितो भवान् । ते तरन्त्यखिलामेतां मायामात्मविमुक्तये’ इति । न चैहिकामुष्मिकसांसारिकफलसा-धनकर्मप्रतिपादनेनतासां सावकाशत्वम्; यतस्तेषामपि कर्मणां परमपुरुषाराधनत्वमेव स्वरूपम्; यथोक्तं ‘येऽप्यन्यदेवताभक्तता यजन्ते श्रद्धयाऽन्विताः । तेऽपि मामेव कौन्तेय यजन्त्यविधिपूर्वकम् । अहं हि सर्वयज्ञानां भोक्ता च प्रभुरेव च । न तु मामभिजानन्ति तत्त्वेनातश्च्यवन्तिते’ इति; तथा ‘यज्ञैस्त्वमिज्यसे नित्यं सर्वदेव-मयाच्युत । हव्यकव्यभुगेकस्त्वं पितृदेवस्व-रूपधृक्’ इति । यदुक्तं ‘ऋषिं प्रसूतं कपिलम्’ इति कपिलस्याप्ततया सङ्कीर्तनात्तत्स्मृत्यनुसारेण वेदान्तार्थव्य-वस्तापनं न्याय्यमिति; तदसत्, बृहस्पतेः श्रुतिस्मृतिषु सर्वेषामतिश-यितज्ञानानां निदर्शनत्वेन सङ्कीर्तनात्तत्प्र-णीतेन लोकायतेन श्रुत्यर्थव्यवस्थापनप्रसक्तेरिति ।</div>
</div>
<div class="verse" type="sutra" id="SB_C02_S01_V02" data-adhikaranaID="SB_C02_S01_A036" data-adhikarana="स्मृत्यधिकरणम्">
<div class="leading_bhashya" id="SB_C02_S01_V02_I01"> अथ स्यात्, कपिलस्य स्वयोगमहिम्ना वस्तुयाथात्म्योपलब्धेस्तत्स्मृत्यनुसारेण वेदान्तार्थो व्यवस्थाप-यितव्य इति; अत उत्तरं पठति - </div>
<div class="versetext">  इतरेषां चानुपलब्धेः ।। २ ।।  </div>
<div class="bhashya" id="SB_C02_S01_V02_B1">चशब्दस्तुशब्दार्थश्चोदिताशङ्कानिवृत्त्यर्थः । इतरेषाम्-मन्वादीनां बहूनां स्वयोगमहिमसाक्षात्कृत-परावरतत्त्वयाथात्म्यानां निखिलजगद्भेषजभूतस्ववाक्यतया ‘यद्वै किञ्चन मनुरवदत्तद्भेषजम्’ इति श्रुतिप्रसि-द्धानां कपिलदृष्टप्रकारेण तत्त्वानुपलब्धेः श्रुतिविरुद्धाकपिलोपलब्धिर्भ्रान्तिमूलेति न तया यथोक्ता वेदान्तार्थ-श्चालयितुं शक्य इति सिद्धम् ।।</div>
</div>
<div class="verse" type="sutra" id="SB_C02_S01_V03" data-adhikaranaID="SB_C02_S01_A037" data-adhikarana="योगप्रत्युक्त्यधिकरणम्">
<div class="versetext"> एतेन योगः प्रत्युक्तः ।। ३ ।। </div>
<div class="bhashya" id="SB_C02_S01_V03_B1">एतेन कापिलस्मृतिनिराकरणेन योगस्मृतिरपि प्रत्युक्ता । का पुनरत्राधिकाशङ्का, यन्निराकरणाय न्यायातिदेशः, योगस्मृतावपीश्वराभ्युपगमान्मोक्षसाधनतया वेदान्तविहितयोगस्य चाभि-धानात् वक्तुर्हिरण्यगर्भस्य सर्ववेदान्तप्रवर्तनाधिकृतत्वाच्च तत्स्मृत्या वेदान्तोपबृंहणं न्याय्यमिति । </div>
<div class="bhashya" id="SB_C02_S01_V03_B2">परिहारस्तु-अब्रह्मात्मकप्रधानकारणवादान्निमित्तकारणमात्रेश्वराभ्युपगमात् ध्यानात्मकस्य योगस्य ध्येयैकनिरूपणीयस्य ध्येयभूतयोरात्मेश्वरयोर्ब्रह्मात्मकत्वजगदुपादानतादिसवर्कल्याणगुणात्मकत्वविरहेणा-वैदिकत्वाद्वक्तुर्हिरण्यगर्भस्यापि क्षेत्रज्ञभूतस्य कदाचिद्रजस्तमोऽभिभवसम्भवाच्च योगस्मृतिरपि तत्प्रणीत-रजस्तमोमूलपुराणवद्भ्रान्तिमूलेति न तया वेदान्तोपबृंहणं न्याय्यमिति ।।</div>
</div>
<div class="verse" type="sutra" id="SB_C02_S01_V04" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="versetext">न विलक्षणत्वादस्य तथात्वं च शब्दात् ।। ४ ।।</div>
<div class="bhashya" id="SB_C02_S01_V04_B1">पुनरपि स्मृतिविरोधवादी तर्कमवलम्बमानः प्रत्यवतिष्ठते-यत्साङ्खयस्मृतिनिराकरणेन जगतो ब्रह्मकार्यत्वमुक्तम्,तन्नोपपद्यते; अस्य प्रत्यक्षादिभिरचेतनत्वेनाशुद्धत्वेनानीश्वरत्वेन दुःखात्मकत्वेन चोपलभ्यमानस्य चिदचिदात्मकस्य जगतः भवदभ्युपेतात्सर्वज्ञात्सर्वेश्वराद्धेयप्रत्यनीकादानन्दैकतानाद्ब्रह्मणो विलक्षणत्वात् । न केवलं प्रत्यक्षादिभिरेव जगतो वैलक्षण्यमुपलभ्यते, शब्दाच्च तथात्वम्-विलक्षणत्वम् उपल-भ्यते ‘विज्ञानं चाविज्ञानं च’ ‘एवमेवैता भूतमात्राः प्रज्ञामात्रास्वर्पिताः प्रज्ञामात्राः प्राणे अर्पिताः’ समाने वृक्षे पुरुषो निमग्नोऽग्नीशया शोचति मुह्यमानः’ ‘अनीशश्चात्मा बध्यते भोक्तृभावात्’ इत्यादिभिः । कार्यस्य हि जगतोऽचेतनत्वदुःखित्वादयो निर्द्दिश्यन्ते । यद्धि यत्कार्यम्, तत्तस्मादविलक्षणम्, यथा मृत्सुवर्णादिकार्यं घट-रुचकादि; अतो ब्रह्मविलक्षणस्यास्य जगतस्तत्कार्यत्वं न सम्भवतीति साङ्खयस्मृत्यनुरोधेन कार्यसलक्षणं प्रधा-नमेव कारणं भवितुमर्हति । अवश्यं च शास्त्रस्यानन्यापेक्षस्यातीन्द्रियार्थगोचरत्वेपि तर्कोऽनुसरणीयः, यतस्स-र्वेषां प्रमाणानां क्वचित् क्वचिद्विषये तर्कानुगृहीतानामेवार्थनिश्चयहेतुत्वम् । तर्को हि नाम अर्थस्वभावविषयेण  ३.अधिकरणम्        न तावत्सर्वधर्मसारूप्यम्, कार्यकारणभावानुपपत्तेः । न हि मृत्पिण्डकार्येषु घटशरावादिषु पिण्डत्वाद्यनुवृत्ति-र्दृश्यते । अथ येन केनचिद्धर्मेण सारूप्यम्, तज्जगद्ब्रह्मणोरपि सत्तादिलक्षणं सम्भवति । तदुच्यते; येन स्व-भावेन कारणभूतं वस्तु वस्त्वन्तराद्य्वावृत्तं तस्य स्वभावस्य तत्कार्येऽप्यनुवृत्तिः कार्यस्य कारणसालक्षण्यम्, येन ह्याकारेण मृदादिभ्यो हिरण्यं व्यावर्तते, तदाकारानुवृत्तिस्तत्कार्येषु कुण्डलादिषु दृश्यते । ब्रह्म च हेयप्रत्यनीक-ज्ञानानन्दैश्वर्यस्वभावम्, जगच्च तत्प्रत्यनीकस्वभावमिति न तदुपादानम् । ननु च वैलक्षण्येपि कार्यकारणभावो दृश्यते, यथा चेतनात्पुरुषादचेतनानि केशनखदन्तलोमानि जायन्ते, यथा चाचेतनाद्गोमयाच्चेतनो वृश्चिको जायते; चेतनाच्चोर्णनाभेरचेतनस्तन्तुः, नैतदेवम्, यतस्तत्राप्यचेतनांश एव कार्यकारणभावः ।</div>
</div>
<div class="verse" type="sutra" id="SB_C02_S01_V05" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="leading_bhashya" id="SB_C02_S01_V05_I01">अथ स्यात्- अचेतनत्वेनाभिमतानामपि चैतन्ययोगः श्रुतिषु श्राव्यते ‘तं पृथिव्यब्रवीत्’ ‘आपो वा अकामयन्त’ ‘ते हेमे प्राणा अहंश्रेयसे विवदमाना ब्रह्माणं जग्मुः’ इति नदीसमुद्रपर्वतादीनामपि चेतनत्वं पौराणिका आतिष्ठन्ते, अतो न वैलक्षण्यमिति । अत उत्तरं पठति - </div>
<div class="versetext"> अभिमानिव्यपदेशस्तु विशेषानुगतिभ्याम् ।। ५ ।।</div>
<div class="bhashya" id="SB_C02_S01_V05_B1"> तुशब्दश्चोदिताशङ्कानिवृत्त्यर्थः, पृथिव्याद्यभिमानिन्यो देवताः ‘तं पृथिव्यब्रवीत्’ इत्यादिषु पृथिव्या-दिशब्दैर्व्यपदिश्यन्ते । कुतः ? विशेषानुगतिभ्याम् विशेषः विशेषणम्, देवताशब्देन विशेष्य पृथिव्यादयोऽ-भिधीयन्ते, ‘हन्ताहमिमास्तिस्रो देवताः’ इति तेजोऽबन्नानि देवताशब्देन विशेष्यन्ते ‘सर्वा ह वै देवता  अहंश्रेयसे विवदमानाः’ ‘ते देवाः प्राणे निःश्रेयसं विदित्वा’ इति च; अनुगतिः-अनुप्रवेशः । ‘अग्निर्वाग्भूत्वा  २.१.५        मुखं प्राविशत् आदित्यश्चक्षुर्भूत्वाऽक्षिणी प्राविशत् वायुः प्राणो भूत्वा नासिके प्राविशत्’ इत्यादिना वागाद्य-भिमानित्वेनाग्न्यादीनामनुप्रवेशः श्रूयते अतो जगतोऽचेतनत्वेन विलक्षणत्वाद्ब्रह्मकार्यत्वानुपपत्तेस्तर्कानुगृही-तस्मृत्यनुरोधेन जगतः प्रधानोपादानत्वं वेदान्तैः प्रतिपाद्यते इति ।। ५ ।।</div>
</div>
<div class="verse" type="sutra" id="SB_C02_S01_V06" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="leading_bhashya" id="SB_C02_S01_V06_I01">एवं प्राप्तेऽभिधीयते -  </div>
<div class="versetext">  दृश्यते तु ।। ६ ।। </div>
<div class="bhashya" id="SB_C02_S01_V06_B1">तुशब्दात्पक्षो विपरिवर्तते; यदुक्तं जगतो ब्रह्मविलक्षणत्वेन ब्रह्मोपादानत्वं न सम्भवतीति । तदयुक्तम्, विलक्षणयोरपि कार्यकारणभावदर्शनात् । दृश्यते हि माक्षिकादेर्विलक्षणस्य क्रिम्यादेस्तस्मादुत्पत्तिः । ननूक्त-मचेतनांश एव कायर्कारणभावात्तत्र सालक्षण्यम् । सत्यमुक्तम्, न तावता कायर्कारणयोर्भवदभिमतसालक्ष-ण्यसिद्धिः, यथाकथञ्चित्सालक्षण्ये सर्वस्य सर्वसालक्षण्येन सर्वस्मात्सर्वोत्पत्तिप्रसङ्गभयाद्वस्तुनो वस्त्वन्तरा-द्य्वावृत्तिहेतुभूतस्याकारस्यानुवृत्तिस्सालक्षण्यं भवताऽभ्युपेतम्, स तु नियमोमाक्षिकादिभ्यः क्रिम्याद्युत्पत्तौ न दृश्यत इति ब्रह्मविलक्षण्यस्यापि जगतो ब्रह्मकार्यत्वं नानुपपन्नम् । न हि मृद्धिरण्यघटमकुटादिष्विव वस्त्वन्त-रव्यावृत्तिहेतुभूत असाधारणाकारानुवृत्तिः माक्षिकगोमयक्रिमिवृश्चिकादिषु दृश्यते ।। ६ ।। </div>
</div>
<div class="verse" type="sutra" id="SB_C02_S01_V07" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="versetext">असदिति चेन्न प्रतिषेधमात्रत्वात् ।। ७ ।।  </div>
<div class="bhashya" id="SB_C02_S01_V07_B1"> यदि कार्यभूताज्जगतः कारणभूतं ब्रह्म विलक्षणम् तर्हि कायर्कारणयोर्द्रव्यान्तरत्वेन कारणे परस्मिन् ब्रह्मणि कार्यं जगन्न विद्यत इत्यसत एव जगत उत्पत्तिः प्रसज्यत इति चेत्,-नैतदेवम्; कार्यकारणयोः साल-क्षण्यनियमप्रतिषेधमात्रमेव हि पूर्वसूत्रेऽभिप्रेतम्, न तु कारणात्कार्यस्य द्रव्यान्तरत्वम्, कारणभूतं ब्रह्मैव स्वस्माद्विलक्षणजगदाकारेण परिणमत इत्येतत्तु न परित्यक्तम्, क्रिमिमाक्षिकयोरपि हि सति च वैलक्षण्ये  २.१.८        कुण्डलहिरण्ययोरिव द्रव्यैक्यमस्त्येव ।।</div>
</div>
<div class="verse" type="sutra" id="SB_C02_S01_V08" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="leading_bhashya" id="SB_C02_S01_V08_I01">अत्र चोदयति -</div>
<div class="versetext">अपीतौ तद्वत्प्रसङ्गादससञ्जसम् ।। ८ ।। </div>
<div class="bhashya" id="SB_C02_S01_V08_B1">  अपीतावित्यपीतिपूर्वकसृष्टयादेः प्रदर्शनार्थम्, ‘सदेव सोम्येदमग्र आसीत्’ आत्मा वा इदमेक एवाग्र आसीत्’ इत्यादिषु अप्ययावस्थोपदेशपूर्वकत्वदर्शनात्सृष्टयादेः । यदि कार्यकारणयोर्द्रव्यैक्यमभ्युपेतम् तदा कार्यस्य जगतो ब्रह्मणि अप्ययसृष्टयादिषु सत्सु ब्रह्मण एव तत्तदवस्थान्वय इति कार्यगतास्सर्व एवापुरुषार्था ब्रह्मणि प्रसज्येरन्, सुवर्ण इव कुण्डलगता विशेषाः । ततश्च वेदान्तवाक्यं सर्वमसमञ्जसं स्यात्, ‘यस्सर्व-ज्ञस्सर्ववित्’ ‘अपहतपाप्मा विजरो विमृत्युः’ ‘न तस्य कार्यं करणं च विद्यते न तत्समश्चाभ्यधिकश्च दृश्यते’ ‘तयोरन्यः पिप्पलं स्वाद्वत्ति अनीशश्चात्मा बध्यते भोक्तृभावात्’ ‘अनीशया शोचति मुह्यमानः’ इत्येकस्मिन्नेव  वस्तुन्येषां परस्परविरुद्धानां प्रसक्तेः । अथोच्येत -चिदचिद्वस्तुशरीरकस्य परस्यैव ब्रह्मणः कार्यकारणभावा-च्छरीरभूतचिदचिद्वस्तुगतत्वाच्च दोषाणाम, न शरीरिणि ब्रह्मणि कार्यावस्थे कारणावस्थे च प्रसङ्ग इति । तदयुक्तम्, जगद्ब्रह्मणोः शरीरशरीरिभावस्यैवासम्भवात्; सम्भवे च ब्रह्मणि शरीरसम्बन्धनिबन्धनदोषा-णामनिवार्यत्वात्; न हि चिदचिद्वस्तुनोर्बह्मणः शरीरत्वं सम्भवति, शरीरं हि नाम कर्मफलरूपसुखदुःख-  २.१.८        भोगसाधनभूतेन्द्रियाश्रयः पञ्चवृत्तिप्राणाधीनधारणः पृथिव्यादिभूतसङ्घातविशेषः, तथाविधस्यैव लोकवेदयोः शरीरत्वप्रसिद्धेः, परमात्मनश्च ‘अपहतपाप्मा विजरः’ ‘अनश्नन्नन्यो अभिचाकशीति अपाणिपादो जवनो ग्रहीता पश्यत्यचक्षुः स ◌ृणोत्यकर्णः’ ‘अप्राणो ह्यमनाः’ इत्यादिभिः कर्मतत्फलभोगयोरभावादिन्द्रियाधीन-भोगत्वाभावात्प्राणवत्त्वाभावाच्च न तं प्रति चेतनाचेतनयोश्शरीरत्वम् । न चाचेतनव्यष्टिरूपतृणकाष्ठादीनां समष्टिरूपस्य भूतसूक्ष्मस्य चेन्द्रियाश्रयत्वादि सम्भवति । भूतसूक्ष्मस्य पृथिव्यादिसङ्घातत्वं च न विद्यते । चेत-नस्य तु ज्ञानैकाकारस्य सर्वमेतन्न सम्भवतीति नतरां शरीरत्वसम्भवः । न च भोगायतनत्वं शरीरत्वमिति शरी-रत्वसम्भवः, भोगायतनेषु वेश्मादिषु शरीरत्वाप्रसिद्धेः । यत्र वर्तमानस्यैव  सुखदुःखोपभोगः, तदेव भोगायत-नमिति चेन्न; परकायप्रवेशजन्मसुखदुःखोपभोगायतनस्य परकायस्य प्रविष्टशरीरत्वाप्रसिद्धेः, ईश्वरस्य तु स्वत-स्सिद्धनित्यनिरतिशयानन्दस्य भोगं प्रति चिदचितोरायतनत्वनियमो न सम्भवति; एतेन भोगसाधनमात्रस्य शरीरत्वं प्रत्युक्तम् । अथ मतम्-यदिच्छाधीनस्वरूपस्थितिप्रवृत्ति यत् तत्तस्य शरीरमिति, सर्वस्येश्वरेच्छाधीन-स्वरूपस्थितिप्रवृत्तित्वेनेश्वरशरीरत्वं सम्भवतीति; तदपि न साधीयः, शरीरतया प्रसिद्धेषु तत्तच्चेतनेच्छायत्त-स्वरूपत्वाभावात् । रुग्णशरीरस्य तदिच्छाधीन प्रवृत्तित्वाभावात् मृतशरीरस्य तदायत्तस्थितित्वाभावाच्च, सालभञ्जिकादिषु चेतनेच्छाधीनस्वरूपस्थितिप्रवृत्तिषु तच्छरीरत्वाप्रसिद्धेश्च, चेतनस्य नित्यस्येश्वरेच्छायत्त-स्वरूपत्वाभावाच्च न तच्छरीरत्वसम्भवः । न च यद्येकनियाम्यं यदेकधार्यं यस्यैकशेषभूतम्, तत्तस्य शरीरमिति वाच्यम्; क्रियादिषु व्यभिचारात् । ‘अशरीरं शरीरेषु’ ‘अपाणिपादो जवनो ग्रहीता’ इत्यादिभिश्च ईश्वरस्य  २.१.८        शरीराभावः प्रतिपाद्यते,अतो जगद्ब्रह्मणोः शरीरशरीरिभावस्यासम्भवात्तत्सम्भवे च ब्रह्मणि दोषप्रसङ्गाद्ब्रह्मकारणवादे वेदान्तवाक्या-नामसामञ्जस्यमिति ।।</div>
</div>
<div class="verse" type="sutra" id="SB_C02_S01_V09" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="leading_bhashya" id="SB_C02_S01_V09_I01"> अत्रोत्तरम् - </div>
<div class="versetext"> न तु दृष्टान्तभावात् ।। ९ ।। </div>
<div class="bhashya" id="SB_C02_S01_V09_B1">  नैवमसामञ्जस्यम्-एकास्यैवावस्थाद्वयान्वयेपि गुणदोषव्यवस्थितेर्दृष्टान्तस्य विद्यमानत्वात् । तुश-ब्दोऽत्र हेयसम्बन्धगन्धस्यासम्भावनीयतां द्योतयति । एतदुक्तं भवति; चिदचिद्वस्तुशरीरतया तदात्मभूतस्य परस्य ब्रह्मणः सङ्कोचविकासात्मककार्यकारणभावावस्थाद्वयान्वयेऽपि न कश्चिद्विरोधः, यतः सङ्कोचविकासौ  परब्रह्मशरीरभूतचिदचिद्वस्तुगतौ । शरीरगतास्तु दोषाः नात्मनि प्रसज्यन्ते, आत्मगताश्च गुणा न शरीरे; यथा देवमनुष्यादीनां सशरीराणां क्षेत्रज्ञानां शरीरगता बालत्वयुवत्वस्थविरत्वादयो नात्मनि सम्बध्यन्ते; आत्म-गताश्च ज्ञानसुखादयो न शरीरे । अथ च ‘देवो जातो मनुष्यो जातः’ तथा स एव बालो युवा स्थविरश्च’ इति व्यपदेशश्च मुख्यः, भूतसूक्ष्मशरीरस्यैव क्षेत्रज्ञस्य देवमनुष्यादिभाव इति ‘तदन्तरप्रतिपत्तौ’ इति वक्ष्यत इति । यत्पुनरुक्तं-चिदचिदात्मकस्य जगतः स्थूलस्य सूक्ष्मस्य च परमात्मानं प्रति शरीरभावो नोपपद्यत इति; तत् अनाकलितसम्यङ्न्यायानुगृहीतवेदान्तवाक्यगुणस्य स्वमतिपरिकल्पितकुर्तकविजृम्भितम्; सर्व एव हि वेदा-न्तः स्थूलस्य सूक्ष्मस्य चेतनस्याचेतनस्य समस्तस्य च परमात्मानं प्रति शरीरत्वं श्रावयन्ति; वाजसनेयके ताव-त्काण्वशाखायां माध्यन्दिनशाखायां चान्तर्यामिब्राह्मणे ‘यः पृथिव्यां तिष्ठन् यस्य पृथिवी शरीरम्’ इत्यारभ्य पृथिव्यादिसमस्तमचिद्वस्तु ‘यो विज्ञानो तिष्ठन्...यस्य विज्ञानं शरीरम्’ ‘य आत्मनि तिष्ठन्...यस्यात्मा शरीरम्’ इति चेतनं च पृथक्पृथङ्◌िनर्दिश्य तस्य तस्य परमात्मशरीरत्वमभिधीयते । सुवालोपनिषदि च ‘यः पृथिवीमन्तरे सञ्चरन् यस्य पृथिवी शरीरम्’ इत्यारभ्य तद्वदेव चिदचितोस्सर्वावस्थयोः परमात्मशरीरत्वम-भिधाय ‘एष सर्वभूतान्तरात्माऽपहतपाप्मा दिव्यो देव एको नारायणः’ इति तस्य सर्वभूतानि प्रत्यात्मत्वम-  २.१.९        भिधीयते । स्मरन्ति च ‘जगत्सर्वं शरीरं ते’ ‘यदम्बु वैष्णवः कायः’ ‘तत्सर्वं वै हरेस्तनुः’ ‘तानि सर्वाणि तद्वपुः’ ‘सोऽभिध्याय शरीरात्स्वात्’ इत्यादि । भूतसूक्ष्मात्स्वाच्छरीरादित्यर्थः । लोके च शरीरशब्दो घटादि-शब्दवदेकाकारद्रव्यनियतवृत्तिभनासादितः क्रिमिकीटपतङ्गसर्पनरपशु प्रभृतिष्वत्यन्तविलक्षणाकारेषु द्रव्येषु अगौणः प्रयुज्यमानो दृश्यते । तेन तस्य प्रवृत्तिनिमित्त व्यवस्थापनं सर्वप्रयोगानुगुण्येनैव कार्यम् । त्वदुक्तञ्च ‘कर्मफल भोगहेतुः’ इत्यादिकं प्रवृत्तिनिमित्त लक्षणं न सर्वप्रयोगानुगुणम् । यथोक्तेषु ईश्वरशरीरतया अभिहि-तेषु पृथिव्यादिषु अव्याप्तेः । किञ्च ईश्वरस्य इच्छाविग्रहेषु मुक्तानां च ‘स एकधा भवति’ इत्यादि वाक्यावगतेषु विग्रहेषु तल्लक्षणं अव्याप्तम् कर्मफलयोग निमित्तत्वाभावात्तेषाम् । परमपुरुषेच्छाविग्रहाच्च न पृथिव्यादि भूतस-ङ्घात विशेषाः । ‘न भूतसङ्घसंस्थानो देहोऽस्य परमात्मनः’ इति स्मृतेः । अतो भूतसङ्घातरूपत्वं च शरीरस्या-व्याप्तम्, पञ्चवृत्तिप्राणाधीनधारणत्वं च स्थावरशरीरेष्वव्याप्तम् । स्थावरेषु हि प्राणसद्भावेऽपि तस्य पञ्चधा अवस्थाय शरीरस्यधारकत्वेनावस्थानं नास्ति । अहल्यादीनां कर्मनिमित्तशिलाकाष्ठादिशरीरेष्विन्द्रियाश्रयत्वं च सुखदुःखहेतुत्वं चाव्याप्तम्; अतो तस्य चेतनस्य यद्द्रव्यं सर्वात्मना स्वार्थे नियन्तुं धारयितुं च शक्यं तच्छेषतै-कस्वरूप च तत्तस्य शरीरमिति शरीरलक्षणमास्थेयम् । रुग्णशरीरादिषु नियमनाद्यदर्शनं विद्यमानाया एव  २.१.९        नियमनशक्तेःप्रतिबन्धकृतम्, अग्न्यादेः शक्तिप्रतिबन्धादौष्ण्याद्यदर्शनवत् । मृतशरीरं च चेतनवियोगसमय एव विशरितु-मारब्धम्, क्षणान्तरे च विशीर्यते । पूर्वं शरीरतया परिक्लृप्तसङ्घातैकदेशत्वेन च तत्र शरीरत्वव्यवहारः, अतः सर्वंपरमपुरुषेण सर्वात्मना स्वार्थे नियाम्यं धार्य तच्छेषतैकस्वरूपमिति सर्वं चेतनाचेतनं तस्य शरीरम् । ‘अशरीरं शरीरेषु’ इत्यादि च कर्मनिमित्तशरीरप्रतिषेधपरम्, यथोक्तसर्वशरीरत्वश्रवणात्, उपरितनाधिकरणेषु चैतदुपपादयिष्यते । ‘अपीतौ तद्वत्प्रसङ्गादसमञ्जसम्’ ‘न तु दृष्टान्तभावात्’ इति सूत्रद्वयेन ‘इतरव्यपदेशात्’ इत्यधिकरणसिद्धोऽर्थः स्मारितः ।।</div>
</div>
<div class="verse" type="sutra" id="SB_C02_S01_V10" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="versetext"> स्वपक्षदोषाच्च ।। १० ।।</div>
<div class="bhashya" id="SB_C02_S01_V10_B1"> न केवलं ब्रह्मकारणवादस्य निर्दोषतयैतत्समाश्रयणम्; प्रधानकारणवादस्य दुष्टत्वाच्च तत्परित्यज्यै-तदेव समाश्रयणीयम् । प्रधानकारणवादे हि जगत्प्रवृत्तिर्नोपपद्यते । तत्र हि निर्विकारस्य चिन्मात्रैकरसस्य पुरु-षस्य प्रकृतिसन्निधानेन प्रकृतिधर्माध्यासनिबन्धना जगत्प्रवृत्तिः । निर्विकारस्य चिन्मात्ररूपस्य प्रकृतिधर्माध्-यासहेतुभूतं प्रकृतिसन्निधानं किंरूपमिति विवेचनीयम् । किं प्रकृतेः सद्भाव एव, उत तद्गतः कश्चिद्विकारः, अथ पुरुषगत एव कश्चिद्विकारः । न तावत्पुरुषगतः, अनभ्युपगमात् । नापि प्रकृतेर्विकारः, तस्याध्यासकार्यतया-ऽभ्युपेतस्याध्यासहेतुत्वासम्भवात्; सद्भावमात्रस्य सन्निधानत्वे मुक्तस्याप्यध्यासप्रसङ्ग इति त्वत्पक्षे जग-  २.१.१०        त्प्रवृत्तिर्नोपपद्यते । अयमर्थः साङ्खयपक्षप्रतिक्षेपसमये ‘अभ्युपगमेऽप्यर्थाभावात्’ इत्यादिना प्रपञ्चयिष्यते ।।  </div>
</div>
<div class="verse" type="sutra" id="SB_C02_S01_V11" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="versetext"> तर्काप्रतिष्ठानादपि ।। ११ ।। </div>
<div class="bhashya" id="SB_C02_S01_V11_B1"> तर्कस्याप्रतिष्ठितत्वादपि श्रुतिमूलो ब्रह्मकारणवाद एव समाश्रयणीयः, न प्रधानकारणवादः । शाक्यो-लूक्याक्षपादक्षपणकपिलपतञ्जलितर्काणामन्योन्यव्याघातात्तर्कस्याप्रतिष्ठितत्वं गम्यते ।।</div>
</div>
<div class="verse" type="sutra" id="SB_C02_S01_V12" data-adhikaranaID="SB_C02_S01_A038" data-adhikarana="विलक्षणत्वाधिकरणम्">
<div class="versetext">  अन्यथाऽनुमेयमिति चेदेवमप्यनिर्मोक्षप्रसङ्गः ।। १२ ।। </div>
<div class="bhashya" id="SB_C02_S01_V12_B1">  इदानीं विद्यमानानां शाक्यादीनां तर्कानुद्दूष्यान्यथा प्रधानकारणवादमतिक्रान्ततदुपदर्शितदूषणत्वे-नानुमास्यामह इति चेत्, एवमपि पुरुषबुद्धिमूलतर्कैकावलम्बनस्य तथैव देशान्तरकालान्तरेषु त्वदधिककुत-र्ककुशलपुरुषोत्प्रेक्षिततर्कदूष्यत्वसम्भावनया तर्काप्रतिष्ठानदोषादनिर्मोक्षो दुर्वारः, अतोऽतीन्द्रियेऽर्थे शास्त्रमेव प्रमाणम्, तदुपबृंहणायैव तर्क उपादेयः, तथा चाह ‘आर्षं धर्मोपदेशं च वेदशास्त्राविरोधिना । यस्तर्काणानु-सन्धत्ते स धर्मं वेद नेतरः’ इति । वेदाख्यशास्त्राविरोधिनेत्यर्थः । अतो वेदविरोधित्वेन वेदार्थविशदीकरणरूप-  २.१.१२        वेदोपबृंहणतर्कोपादानाय साङ्खयस्मृतिर्नादरणीया । </div>
</div>
<div class="verse" type="sutra" id="SB_C02_S01_V13" data-adhikaranaID="SB_C02_S01_A039" data-adhikarana="शिष्टापरिग्रहाधिकरणम्">
<div class="versetext"> एतेन शिष्टापरिग्रहा अपि व्याख्याताः ।। १३ ।।</div>
<div class="bhashya" id="SB_C02_S01_V13_B1">    शिष्टाः-परिशिष्टाः, न विद्यते वेदपरिग्रहो येषामित्यपरिग्रहाः; शिष्टाश्चापरिग्रहाश्च शिष्टापरिग्रहाः । एतेन वेदापरिगृहीतसाङ्खयपक्षक्षपणेन परिशिष्टाश्च वेदापरिगृहीताः कणभक्षाक्षपादक्षपणकभि-क्षुपक्षाः क्षपिता वेदितव्याः । परमाणुकारणवादेऽमीषां सर्वेषां संवादात्कारणवस्तुविषयस्य तर्कस्याप्रतिष्ठितत्वं  २.१.१३        न शक्यते वक्तुमित्यधिकाशङ्का । तावन्मात्रसंवादेऽपि तर्कमूलत्वाविशेषात्परमाणुस्वरूपेऽपि शून्यात्मकत्वा-शून्यात्मकत्व-ज्ञानात्मकत्वार्थात्मकत्व-क्षणिकत्वनित्यत्वैकान्तत्वानेकान्तत्व-सत्यासत्यात्मकत्वादिविसंवा-ददर्शनाच्च अप्रतिष्ठितत्वमेवेति परिहारः ।। </div>
</div>
<div class="verse" type="sutra" id="SB_C02_S01_V14" data-adhikaranaID="SB_C02_S01_A040" data-adhikarana="भोक्त्रापत्त्यधिकरणम्">
<div class="versetext">  भोक्त्रापत्तेरविभागश्चेत् स्याल्लोकवत् ।। १४ ।। </div>
<div class="bhashya" id="SB_C02_S01_V14_B1">  पुनरपि साङ्खयः प्रत्यवतिष्ठते-यदुक्तं स्थूलसूक्ष्मचिदचिद्वस्तुशरीरस्य परस्य ब्रह्मणः कार्यकारणरूपत्वाज्जीवब्रह्मणोः स्वभावविभाग उपपद्यत इति; स तु विभागो न सम्भवति, ब्रह्मणः सशरीरत्वे  २.१.१४        तस्य भोक्तृत्वापत्तेः, सशरीरत्वे जीवस्येवेश्वरस्यापि सशरीरत्वप्रयुक्तसुखदुःखयोर्भोक्तृत्वस्यावर्जनीयत्वात् । ननु च ‘सम्भोगप्राप्तिरिति चेन्न वैशेष्यात्’ इत्यत्रेश्वरस्य भोगप्रसङ्गपरिहार उक्तः, नैवम्, तत्र ह्युपास्यतया हृदयाय-तने सन्निहितस्य शरीरान्तर्वर्तित्वमात्रेण भोगप्रसङ्गो न विद्यत इत्युक्तम्, इह तु जीववद्ब्रह्मणोऽपि सशरीरत्वे तद्वदेव सुखदुःखयोर्भोक्तृत्वप्रसङ्गो दुर्वार इत्युच्यते; दृश्यते हि सशरीराणां जीवानां शरीरगतबालत्वस्थविरत्वा-दिवि◌ाकारासम्भवेऽपि शरीरधातुसाम्यवैषम्यनिमित्तसुखदुःखयोगः । श्रुतिश्च ‘न ह वै सशरीरस्य सतः प्रियाप्रि-ययोरपहतिरस्ति । अशरीरं वा व सन्तं न प्रियाप्रिये स्पृशतः’ इति । अतः सशरीरब्रह्मकारणवादे जीवेश्वरस्वभा-वविभागासम्भवात् केवलब्रह्मकारणवादे मृत्सुवर्णादिवज्जगद्गतापुरुषार्थादिसर्वविशेषाश्रयत्वप्रसङ्गाच्च प्रधान-कारणवाद एव ज्यायानिति चेत् -  </div>
<div class="bhashya" id="SB_C02_S01_V14_B2">अत्रोत्तरम्-स्याल्लोकवदिति । स्यादेव विभागो जीवेश्वरस्वभावयोः, नहि जीवस्य शरीरधातुसाम्यवैष-म्यनिमित्तं सुखदुःखयोर्भोक्तृत्वं सशरीरत्वकृतम्, अपि तु पुण्यपापरूपकर्मकृतम् । ‘न ह वै सशरीरस्य’ इत्यपि कर्मारब्धदेहविषयम्, ‘स एकधा भवति त्रिधा भवति’ ‘स यदि पितृलोककामो भवति’ ‘स तत्र पर्येति जक्षत् क्रीडन् रममाणः’ इति कर्मबन्धविनिर्मुक्तस्याविर्भूतस्वरूपस्य सशरीरस्यैवापुरुषार्थगन्धाभावात् । अपहतपाप्म-नस्तु परमात्मनः स्थूलसूक्ष्मरूपकृत्स्नजगच्छरीरत्वेऽपि कर्मसम्बन्धगन्धो नास्तीति नतरामपुरुषार्थगन्धप्रसङ्गः । लोकवत्-यथा लोके राजशासनानुवर्तिनां तदतिवर्तिनां च राजानुग्रहनिग्रहकृतसुखदुःखयोगेऽपि न शरीरित्व-मात्रेण शासके राज्ञ्यपि शासनानुवृत्त्यतिवृत्तिनिमित्तसुखदुःखयोर्भोक्तृत्वप्रसङ्गः । यथाह द्रमिडभाष्यकारः ‘यथा लोके राजा प्रचुरदन्दशूके घोरेऽनर्थसङ्कटेऽपि प्रदेशे वर्त्तमानो व्यजनाद्यवधूतदेहो दोषैर्न स्पृश्यते, अभिप्रेतांश्च लोकान् परिपालति भोगांश्च गन्धादीनविश्वजनोपभोग्यान् धारयति, तथाऽसौ लोकेश्वरो भ्रमत्स्वसामर्थ्य-  २.१.१४        चामरो दोषैर्न स्पृश्यते, रक्षति च लोकान् ब्रह्मलोकादीन् भोगांश्चाविश्वजनोपभोग्यान् धारयति’ इति । मृत्सु-वर्णादिवद्ब्रह्मस्वरूपपरिणामस्तु नैवाभ्युपगम्यते, अविकारत्वनिर्दोषादिश्रुतेः ।</div>
<div class="bhashya" id="SB_C02_S01_V14_B2">यत्तु परैर्ब्रह्मकारणवादे भोक्तृ-भोग्यविभागाभावमाशङ्कय समुद्रफेनतरङ्गदृष्टान्तेन विभागप्रतिपादनपरं सूत्रं व्याख्यातम्, तदयुक्तम्; अन्तर्भा-वितशक्तयविद्योपाधिकाद्ब्रह्मणस्सृष्टिमभ्युपगच्छतामेवमाक्षेपपरिहारयोरसङ्गतत्वात् । कारणान्तर्गतशक्तयवि-द्योपाध्युपहितस्य भोक्तृत्वादुपाधेश्च भोग्यत्वात् । विलक्षणयोस्तयोः परस्परभावापत्तिर्हि न सम्भवति, स्वरू-पपरिणामस्तु तैरपि नाभ्युपेयते ‘न कर्माविभागादिति चेन्नानादित्वात्’ इति क्षेत्रज्ञानां तद्गतकमर्णां चानादि-त्वप्रतिपादनात् । स्वरूपपरिणामाभ्युपगमेऽपि भोक्तृभोग्याविभागाशङ्का कस्यचिदपि न जायते मृत्सुवर्णादि-परिणामरूपघटशरावकटकमुकुटादिविभागवद्भोक्तृभोग्यविभागोपपत्तेः । स्वरूपपरिणामे च ब्रह्मण एव भोक्तृ-भोग्यत्वापत्तिरिति पुनरप्यसामञ्जस्यमेव ।</div>
</div>
<div class="verse" type="sutra" id="SB_C02_S01_V15" data-adhikaranaID="SB_C02_S01_A041" data-adhikarana="आरम्भणाधिकरणम्">
<div class="versetext">  तदनन्यत्वमारम्भणशब्दादिभ्यः ।। १५ ।।</div>
<div class="bhashya" id="SB_C02_S01_V15_B1">‘असदिति चेन्न प्रतिषेधमात्रत्वात्’ इत्यादिषु कारणभूताद्ब्रह्मणः कार्यभूतस्य जगतो-ऽनन्यत्वमभ्युपगम्य ब्रह्मणो जगत्कारणत्वमुपपादितम्, इदानीं तदेवानन्यत्वमाक्षिप्य समाधीयते । तत्र  २.१.१५        काणादाः प्राहुः-न कारणात्कार्यस्यानन्यत्वं सम्भवति, विलक्षणबुद्धिबोध्यत्वात्, न खलु तन्तुपटमृत्पिण्ड-घटादिषु कायर्कारणविषया बुद्धिरेकरूपा । शब्दभेदाच्च, न हि तन्तवः पट इत्युच्यन्ते, पटो वा तन्तव इति ।  २.१.१५        कार्यभेदाच्च, न हि मृत्पिण्डेनोदकमाह्रियते घटेन वा कुड्यं निर्मीयते । कालभेदाच्च, पूर्वकालञ्च कारणम्, अपर-कालं च कार्यम् । आकारभेदाच्च, पिण्डाकारं कारणम्, कार्यं च पृथुबुध्नोदराकारम्, तथा सत्यामेव मृदि घटो नष्ट इति व्यवह्रियते । सङ्खयाभेदश्च दृश्यते बहवस्तन्तवः एकश्च पटः । कारकव्यापारवैयर्थ्यञ्च, कारणमेव चेत्कार्यं किं कारकव्यापारसाध्यं स्यात् ? सत्यपि कार्ये कार्योपयोगितया कारकव्यापारेण भवितव्यं चेत्, सर्वदा कारकव्यापारेण नोपरन्तव्यम् । सर्वस्य सर्वदा सत्त्वेन नित्यानित्यविभागश्च न स्यात् । अथ कार्यं सदेव पूर्व-मनभिव्यक्तं कारकव्यापारेणाभिव्यज्यते, अतः कारकव्यापारार्थवत्त्वं नित्यानित्यविभागश्चोच्यते, तदसत्; अभिव्यक्तेरभिव्यक्तयन्तरापेक्षत्वेऽनवस्थानात्, अनपेक्षत्वे कार्यस्य नित्योपलब्धिप्रसङ्गात्, तदुत्पत्त्यभ्युपगमे चासत्कार्यवादप्रसङ्गात् । किञ्च कारकव्यापारस्याभिव्यञ्जकत्वे घटार्थेन कारकव्यापारेण करकादेरप्यभिव्यक्तिः प्रसज्यते, सम्प्रतिपन्नाभिव्यञ्जकभावेषु दीपादिष्वभिव्यङ्गयविशेषनियमादर्शनात्; न हि घटार्थमारोपितः प्रदीपः करकादीन्नाभिव्यनक्ति, अतोऽसतः कार्यस्योत्पत्तिहेतुत्वेनैव कारकव्यापारार्थवत्त्वम्, अतश्च सत्कार्यवादा-सिद्धिः । न च नियतकारणोपादानं सत एव कार्यत्वं साधयति, कारणशक्तिनियमादेव तदुपपत्तेः । नन्वसत् कार्यवादिनोऽपि कारकव्यापारो नोपपद्यते, प्रागुत्पत्तेः कार्यस्यासत्त्वात्, कार्यादन्यत्र कारकव्यापारेण भवित-व्यम्; तत्रान्यत्वाविशेषात्तन्तुगतकारकव्यापारेण घटोत्पत्तिरपि प्रसज्यते, नैवम्; यत्कार्योत्पादनशक्तं यत्कार-णम् तद्गतकारकव्यापारेण तत्कार्योत्पत्तिसिद्धेः । अत्राहुः-कारणादनन्यत्कार्यम्, न हि परमार्थतः कारणव्यति-रिक्तं कार्यं नाम वस्त्वस्ति; अविद्यानिबन्धनत्वात्सकलकार्यतद्य्ववहारयोः, अतो यथा कारणभूतात् मृद्द्र-व्याद्घटादिषु विकारेषुपलभ्यमानाद्य्वतिरिक्तं घटशरावादिकार्यं व्यवहारमात्रालम्बनं मिथ्या, कारणभूतं मृद्द्रव्य-  २.१.१५        मेव सत्यम् तथा निर्विशेषसन्मात्रात् कारणभूताद्ब्रह्मणोऽन्योऽहङ्कारादिव्यवहारालम्बनः कृत्स्नः प्रपञ्चो मिथ्या, कारणभूतं सन्मात्रं ब्रह्मैव सत्यम्; तस्मात्कारणव्यतिरिक्तं कार्यं नास्तीति कारणादनन्यत्कार्यम् । न च वाच्यं शुक्ति-कारजतादीनामिव घटादिकार्याणामसत्यत्वाप्रसिद्धेर्दृष्टान्तानुपपत्तिरिति; यतस्तत्रापि युक्तया मृद्द्रव्यमा-त्रमेव सत्यतया व्यवस्थाप्यते, तदतिरिक्तं तु युक्तया बाध्यते, का पुनरत्र युक्तिः, मृद्द्रव्यमात्रस्यानुवर्त्तमानत्वं तदतिरिक्तस्य च व्यावर्तमानत्वम् । रज्जुसर्पादिषु ह्यनुवर्त्तमानस्याधिष्ठानभूतस्य रज्ज्वादेस्सत्यता व्यावर्त्तमानस्य च सर्पभूदलनाम्बुधारादेरसत्यता दृष्टा तथाऽनुवर्त्तमानमधिष्ठानभूतं मृद्द्रव्यमेव सत्यम् व्यावर्त्तमानास्तु घटशरा-वादयोऽसत्यभूताः । किञ्च सत आत्मनो विनाशाभावादसतश्च शशविषाणादेरुपलब्द्धयभावादुपलब्धिविनाश-योगि कार्यं सदसद्भयेमनिर्वचनीयमिति गम्यते । अनिर्वचनीयं च शुक्तिकारजतादिवन्मृषैव । तस्य चानिर्व-चनीयत्वं प्रतीतिबाधाभ्यां सिद्धम् । किञ्च कार्यमुत्पादयन्मृदादिकारणद्रव्यं किमविकृतमेव कार्यमुत्पादयति ? उत किञ्चनविशेषमापन्नम् ? न तावदविकृतमुत्पादयति सर्वदोत्पादकत्वप्रसङ्गात् । नापि विशेषान्तरमापन्नम्, विशेषान्तरापत्तेरपि विशेन्तरापत्तिपूर्वकत्वेन भवितव्यम् तस्या अपि तथेत्यनवस्थानात् । अविकृतमेव देश-  २.१.१५        कालनिमित्तविशेषसम्बन्धं कार्यमुत्पादयतीति चेन्न; देशादिविशेषसम्बन्धोऽपि ह्यविकृतस्य विशेषान्तरमा-पन्नस्य च पूवर्वन्न सम्भवति । न च वाच्यम् मृत्सुवर्णदुग्धादिभ्यो घटरुचकदध्यादीनामुत्पत्तिर्दृश्यते; शुक्ति-कारजतादिवत् देशकालादिप्रतिपन्नोपाधौ बाधश्च न दृश्यते, अतः प्रतीतिशरणानां कारणात्कार्योत्पत्तिरव-श्याश्रयणीयेति; विकल्पासहत्वात्-किं हेमादिमात्रमेव स्वस्तिकादेरारम्भकम्, उत रुचकादि, अथ रुचका-द्याश्रयो हेमादिः ? न तावद्धेमादिमात्रमारम्भकम्; हेमव्यतिरिक्तस्य कार्यस्याभावात्, स्वात्मानं प्रत्यात्मन आरम्भकत्वासम्भवाच्च । हेमव्यतिरिक्तं स्वस्तिकं दृश्यत इति चेत्-न, हेमव्यतिरिक्तं तत्, हेमप्रत्यभिज्ञाना-त्तदतिरिक्तवस्त्वन्तरानुपलब्धेश्च । बुद्धिशब्दान्तरादिभिर्वस्त्वन्तरत्वं साधितमिति चेन्न, अनिरूपितवस्त्वव-लम्बनानां बुद्धिशब्दान्तरादीनां शुक्तिकारजतशब्दबुद्धयादिवत् भ्रान्तिमूलत्वेन वस्त्वन्तरसद्भावस्यासाधक-त्वात् । नापि रुचकादि स्वस्तिकादेरारम्भकम्, स्वस्तिके हि रुचकं पट इव तन्तवो भवतापि नोपलभ्यते । नापि रुचकाश्रयभूतं हेम, रुचकाश्रयाकारेण हेम्नः स्वस्तिकेऽनुपलब्धेः, अतो मृदादिकारणातिरिक्तस्य कार्य-स्यासत्यत्वदर्शनाद्ब्रह्मव्यतिरिक्तं कृत्स्नं जगत्कार्यत्वेन मिथ्याभूतम्, तदिदं ब्रह्मव्यतिरिक्तमिथ्यात्वसुखप्रति-पत्तये काल्पनिकमृदादिसत्यत्वमाश्रित्य कार्यस्यासत्यत्वं प्रतिपादितम् । परमार्थतस्तु मृत्सुवर्णादिकारणमपि घटरुचकादिकार्यवन्मिथ्याभूतम्, ब्रह्मकार्यत्वाविशेषात् । ‘ऐतदात्म्यमिदं सर्वं तत्सत्यम्’ ‘नेह नानास्ति किञ्चन’ ‘मृत्योः स मृत्युमाप्नोति य इह नानेव पश्यति’ ‘यत्र हि द्वैतमिव भवति तदितरं इतरं पश्यति’ ‘यत्र त्वस्य सवर्मात्मैवाभूत्तत्केन कं पश्येत्’ ‘इन्द्रो मायाभिः पुरुरूप ईयते’ इत्येवमेवादिभिः श्रुतिभिश्च ब्रह्मव्य-  २.१.१५        तिरिक्तस्य मिथ्यात्वमवगम्यते । न चागमावगतार्थस्य प्रत्यक्षविरोधः शङ्कनीयः । यथोक्तप्रकारेण कार्यस्य सर्वस्य मिथ्यात्वावगमात् प्रत्यक्षस्य सन्मात्रविषयत्वाच्च, विरोधे सत्यप्यसम्भावितदोषस्य चरमभाविनः स्व-रूपसद्भावादौ प्रत्यक्षाद्यपेक्षत्वेऽपि प्रमितौ निराकाङ्क्षस्य निरवकाशस्य शास्त्रस्य बलीयस्त्वात्; अतः कारणभू-ताद्ब्रह्मणोऽन्यत्सर्वं मिथ्या । न च प्रपञ्चमिथ्यात्वेन जीवमिथ्यात्वमाशङ्कनीयम्, ब्रह्मण एव जीवभावात् । ब्रह्मैव हि सर्वशरीरेषु जीवमावमनुभवति, ‘अनेन जीवेनात्मनाऽनुप्रविश्य’ ‘एको देवः सर्वभूतेषु गूढः’ ‘एको देवो बहुधा निविष्टः’ ‘एष सर्वेषु भूतेषु गूढोत्मा न प्रकाशते’ ‘नान्योऽतोस्तिं द्रष्टा’ इत्येवमादिभ्यः । नन्वेकमेव ब्रह्म सर्वशरीरेषु जीवभावमनुभवतीति चेत् ‘पादे मे वेदना शिरसि मे सुखम्’ इतिवत्सर्वशरीरेषु सुखदुःखप्रति-सन्धानं स्यात्, जीवेश्वरबद्धमुक्तशिष्याचार्यज्ञत्वाज्ञत्वादिव्यवस्था च न स्यात् । अत्र केचिदद्वितीयत्वं ब्रह्मणो-ऽभ्युपयन्त एवैवं समादधते-एकस्यैव ब्रह्मणः प्रतिबिम्बभूतानां जीवानां सुखित्वदुःखित्वादय एकस्यैव मुखस्य प्रतिबिम्बानां मणिकृपाणदर्पर्णादिषूपलभ्यमानानामल्पत्वमहत्त्वमलिनत्वविमलत्वादिवत्तत्तदुपाधिवशाद्य्वव-स्थाप्यन्ते । ननु ‘अनेन जीवेनात्मनाऽनुप्रविश्य’ इत्यादिश्रुतेर्न जीवा ब्रह्मणो भिद्यन्त इत्युक्तम् सत्यं परमा-र्थतः, काल्पनिकं तु भेदमाश्रित्येयं व्यवस्थोच्यते । कस्य पुनः कल्पना ? न तावद्ब्रह्मणः, तस्य परिशुद्धज्ञाना- त्मनः कल्पनाशून्यत्वात् । नापि जीवानाम्, इतरेतराश्रयत्वप्रसङ्गात्, कल्पनाधीनो हि जीव भावः, जीवाश्रया च कल्पनेति । नैतदेवम्, अविद्याजीवभावयोर्बीजाङ्कुरन्यायेनानादित्वात् । किञ्च प्रासादनिगरणादिवदुपपन्न-  २.१.१५        तैकवेषायां अवस्तुभूतायामविद्यायां नेतरेतराश्रयत्वादयो वस्तुदोषा अनवक्लृप्तिमावहन्ति । वस्तुतो ब्रह्माव्य-तिरिक्तानां जीवानां स्वतो विशुद्धत्वेऽपि कृपाणादिगतमुखप्रतिबिम्बश्यामतादिवत् औपाधिकाशुद्धिसम्भवाद-विद्याश्रयत्वोपपत्तेः काल्पनिकत्वोपपत्तिः । प्रतिबिम्बगतश्यामतादिवज्जीवगताशुद्धिरपि भ्रान्तिरेव, अन्य-थाऽनिर्म्मोक्षत्वप्रसङ्गात् । जीवानां भ्रमस्य प्रवाहानादित्वान्न तद्धेतुरन्वेषणीय इति । </div>
<div class="bhashya" id="SB_C02_S01_V15_B2"> तदेतदविदिताद्वैतया थात्म्यानां भेदवादश्रद्धालुजनसबहुमानावलोकनलिप्साविजृम्भितम् । तथा हि; जीवस्याकल्पितस्वाभाविक-रूपेणाविद्याश्रयत्वे ब्रह्मण एवाविद्याश्रयत्वमुक्तं स्यात् । तदतिरिक्तेन तस्मिन् कल्पितेनाकारेणाविद्याश्रयत्वे जडस्याविद्याश्रयत्वमुक्तं स्यात् । न खल्वद्वैतवादिनस्तदुभयव्यतिरिक्तमाकारमभ्युपगच्छन्ति । कल्पिताकार-विशिष्टेन स्वरूपेणैवाविद्याश्रयत्वमिति चेत्, तन्न । स्वरूपस्य अखण्डैकरसस्याविद्यामन्तरेण विशिष्टरूपत्व-सिद्धेः, अविद्याश्रयाकार एव हि निरूप्यते ।</div>
<div class="bhashya" id="SB_C02_S01_V15_B3">  किञ्च बन्धमोक्षादिव्यवस्थासिद्धयर्थं हि जीवाज्ञानवादाश्रयणम्,  २.१.१५        सा तु व्यवस्था जीवाज्ञानपक्षेऽपि न सिध्यति । अविद्याविनाश एव हि मोक्षः, तत्रैकस्मिन् मुक्ते अविद्याविना-शादितरेऽपि विमुच्येरन् । अन्यस्यामुक्तत्वादविद्या तिष्ठतीति चेत् तर्ह्येकस्याप्यमुक्तिः स्यात्, अविद्याया अवि-नष्टत्वात् । प्रतिजीवमविद्याभेदः कल्प्यते, तत्र यस्याविद्या विनष्टा स मोक्ष्यते, यस्य त्वविनष्टा स वत्स्यत इति चेत्-तन्न; प्रतिजीवमिति जीवभेदमाश्रित्य ब्रूषे, स जीवभेदः किं स्वाभाविकः उताविद्याकल्पितः ? न तावत्-स्वाभाविकः, अनभ्युपगमात् भेदसिद्धयर्थस्य चाविद्याकल्पनस्य व्यर्थत्वात् । अथाविद्याकल्पितः तत्रेयं जीव-भेदकल्पिकाऽविद्या किं ब्रह्मणः, उत जीवानाम् ? ब्रह्मण इति चेत् आगतोऽसि मदीयं मार्गम् । अथ जीवानां किमस्या जीवभेदक्लृप्तिसिद्धयर्थतां विस्मरसि । अथ प्रतिजीवं बद्धमुक्तव्यवस्थासिद्धयर्थं याः अविद्याः कल्प्यन्ते ताभिरेव जीवभेदोऽपीति मनुषे, जीवभेदसिद्धौ तास्सिद्धयन्ति तासु सिद्धासु जीवभेदसिद्धिरितीतरेत-राश्रयत्वम् । न चात्र बीजाङ्कुरन्यायः सिद्धयति, बीजाङ्कुरेषु ह्यन्यदन्यद्बीजमन्यस्यान्यस्याङ्कुरस्योत्पादकम्, इह तु याभिरविद्याभिर्ये जीवाः कल्प्यन्ते तानेवाश्रित्य तासां सिद्धिरित्यशकनीयता । अथ बीजाङ्कुरन्यायेन पूर्वपूर्व-जीवाश्रयाभिरविद्याभिरुत्तरोत्तरजीवकल्पनां मन्यसे, तथा सति जीवानां भङ्गुरत्वमकृताभ्यागमकृतविप्रणाशा-दिप्रसङ्गश्च; अत एव ब्रह्मणः पूर्वपूर्वजीवाश्रयाभिरविद्याभिरुत्तरोत्तरजीवभावकल्पनमित्यपि निरस्तम् । अविद्याप्रवाहेऽभ्युपगम्यमाने तत्तत्कल्पितजीवभावस्यापि तद्वत्प्रवाहानादिता स्यात् । न ध्रुवरूपता, आमो-  २.१.१५        क्षाच्च जीवस्य ध्रुवत्वमिष्टं न सिद्धयेत् । यच्चोक्तं अविद्याया अवस्तुरूपत्वेनानुपपन्नतैकवेषाया नेतरेतराश्रय-त्वादयो वस्तुदोषा अनवक्लृप्तिमावहन्तीति, तथा सति मुक्तान् परं च ब्रह्माश्रयेदविद्या; शुद्धविद्यास्वरूप-त्वादशुद्धिरूपा न तत्र प्रसजतीति चेत् किमुपपत्त्यनुवर्त्तिन्यविद्या ? एवं तर्ह्युक्ताभिरुपपत्तिभिर्ज्जीवानपि नाश्र-येत् । किञ्च जीवाश्रयाया अविद्यायास्तत्त्वज्ञानोदयान्नाशे सति जीवो नश्येद्वा, न वा ? यदि नश्येत्स्वरूपो-च्छित्तिलक्षणो मोक्षः स्यात्; नो चेदविद्यानाशेप्यनिर्मोक्षः, ब्रह्मस्वरूपव्यतिरिक्तजीवत्वावस्थानात् ।  यच्चोक्तं मणिकृपाणदर्पणादिषूपलभ्यमानमुखमलिनत्वविमलत्वादिवच्छुद्धयशुद्धयादिव्यवस्थोपपत्तिरिति । तत्रेदं विमर्शनीयम्; अल्पत्वमलिनत्वादय औपाधिका दोषाः कदा नश्येयुरिति । कृपाणाद्युपाध्यपगम इति चेत् किं तदाल्पत्वाद्याश्रयः प्रतिबिम्बं तिष्ठति वा, न वा ? तिष्ठतीति चेत् तत्स्थानीयस्य जीवस्यापि स्थितत्वाद-निर्मोक्षप्रसङ्गः । नश्यति चेत् तद्वदेव जीवनाशात्स्वरूपोच्छित्तिलक्षणो मोक्षः स्यात् । किञ्च यस्य ह्यपुरुषार्थ-रूपदोषप्रतिभासः तस्य तदुच्छेदः पुरुषार्थः । तत्र किमौपाधिकदोषप्रतिभासो बिम्बस्थानीयस्य ब्रह्मणः,उत प्रतिबिम्बस्थानीयस्य जीवस्य, उतान्यस्य कस्यचित् ? आद्ययोः कल्पयोर्दृष्टान्तोऽयं न सङ्गच्छते, मुखस्य मुख-प्रतिबिम्बस्य चाल्पत्वादिदोषप्रतिभासशून्यत्वात्, न हि मुखं तत्प्रतिबिम्बं वा चेतयते, ब्रह्मणो दोषप्रतिभासे ब्रह्माविद्याप्रसङ्गश्च । तृतीयोऽपि कल्पो न कल्पते जीवब्रह्मव्यतिरिक्तस्य द्रष्टुरभावात् । किञ्च अविद्याकल्प्यस्य जीवस्य कल्पकः क इति निरूपणीयम् । न तावदविद्या, अचेतनत्वात् । नापि जीवः, आत्माश्रयदोषप्रसङ्गात्, शुक्तिकारजतादिवदविद्याकल्प्यत्वाच्च जीवभावस्य, ब्रह्मैव कल्पकमिति चेत् ब्रह्माज्ञानमेवायतम् । किञ्च ब्रह्माज्ञानानभ्युपगमे किं ब्रह्म जीवान् पश्यति वा न वा ? न पश्यति चेत् ईक्षापूर्विका विचित्रसृष्टिर्नामरूपव्या-करणमित्यादि ब्रह्मणो न स्यात् । अथ पश्यति, अखण्डैकरसं ब्रह्म नाविद्यामन्तरेण जीवान् पश्यतीति ब्रह्माज्ञान-प्रसङ्गः, अत एव मायाऽविद्याविभागवादोपि निरस्तः, अज्ञानमन्तरेण हि मायिनोऽपि ब्रह्मणो  २.१.१५        जीवदर्शित्वं न स्यात् । न च मायावी परानदृष्ट्वा मोहयितुमलम् । नापि माया मायाविनो दर्शनसाधनम्, दृष्टेषु परेषु तन्मोह-नसाधनमात्रत्वात्तस्याः । अथ ब्रह्मणो माया तस्य जीवदर्शित्वं कुर्वती जीवमोहनस्य हेतुरिति मन्यसे तर्हि परिशुद्धस्याखण्डैकरसस्वप्रकाशस्य ब्रह्मणःपरदर्शनं कुवर्ती माया, मायाऽपरपर्याया अविद्यैव स्यात् । अथ मतम् विपरीतदर्शनहेतुरविद्या, माया तु मिथ्याभूतं ब्रह्मव्यतिरिक्तं मिथ्यात्वेनैव दर्शयन्ती न ब्रह्मणो विप-रीतदर्शनहेतुः, अतस्तस्या नाविद्यात्वमिति । नैवम्, चन्द्रैकत्वे ज्ञायमाने द्विचन्द्रदर्शनहेतोरप्यविद्यात्वात् । यदि च ब्रह्म मिथ्यात्वेनैव स्वव्यतिरिक्तं जानाति, न तर्हि तन्मोहयति । न ह्यनुन्मत्तो मिथ्यात्वेन ज्ञातान् मोह-यितुमीहते । अथापुरुर्षाथाऽपरमार्थदर्शनहेतुरविद्या, माया तु ब्रह्मणो नापुरुषार्थदर्शनहेतुः, अतोऽस्या नाविद्यात्वामिति मतम् । तन्न; द्विचन्द्रज्ञानस्य दुःखहेतुत्वाभावेनापुरुषार्थत्वाभावेऽपि तद्धेतुरविद्यैव, तन्निरसने च प्रयस्यन्ति; यदि च नापु-रुषार्थदर्शनकरीमाया, तर्ह्यनुच्छेद्यतया नित्या ब्रह्मस्वरूपानुबन्धिनी स्यात् । अस्तु को दोष इति चेत्, द्वैतदर्शनमेव दोषः । ‘यत्र हि द्वैतमिव भवति यत्र त्वस्य सर्वमात्मैवाभूत्तत्केन कं पश्येत्’ इत्याद्यद्वैतश्रुतयः प्रकुप्येयुः । परमार्थविषया अद्वैतश्रुतयः, मायायास्त्वपरमार्थत्वादविरोध इति चेत्, अपरिच्छिन्नानन्दैकस्वरूपस्य ब्रह्मणः अपरमार्थभूतमायादर्शनं तद्वत्ता च अविद्यामन्तरेण नोपपद्यते । किञ्च अपरमार्थभूतया नित्यया मायया किं प्रयोजनं ब्रह्मणः ? जीवमोहनमिति चेत्; अपुरुषार्थेन मोहनेन किं प्रयोजनम् ? क्रीडेति चेत्, अपरिच्छिन्नानन्दस्य किं क्रीडया ? परिपूर्णभोगानामेव क्रीडा पुरुषार्थत्वेन लोके  २.१.१५        दृष्टेति चेत्; नैवमिहोपपद्यते । न ह्यपरमार्थभूतैः क्रीडोपकरणैरपरमार्थतया प्रतिभासमानैर्निष्पन्नयाऽपरमार्थ-भूतया क्रीडया अपरमार्थभूतेन च तत्प्रतिभासेनानुन्मत्तानां क्रीडारसो निष्पद्यते । मायाश्रयतयाभिमतब्रह्मव्य-तिरेकेणाविद्याश्रयस्य जीवस्य कल्पनाऽसम्भवश्च पूर्ववदेव द्रष्टव्यः, अतो ब्रह्मैवानाद्यविद्याशबलं स्वगतनानात्वं पश्यतीत्यद्वितीयत्वं ब्रह्मणोऽभ्युपयद्भिरभ्युपेतव्यम् ।  यत्तु बन्धमोक्षव्यवस्था नोपपद्यत इति, न तद्ब्रह्माज्ञानवादिनश्चोद्यम्, एकस्यैव ब्रह्मणोऽज्ञस्य स्वाज्ञाननि-वृत्त्या मोक्ष्यमाणत्वात् बद्धमुक्तादिव्यवस्थाया एवाभावात् व्यवह्रियमाणायाश्च बद्धमुक्तशिष्याचार्यादिव्यव-स्थायाः काल्पनिकत्वात्स्वप्नदर्शिन इव चैकस्यैवाविद्यया सर्वकल्पनोपपत्तेः, स्वप्नदृशा ह्येकेन दृष्टाः शिष्याचा-र्यादयः तदविद्याकल्पिता एव; अत एव बह्वविद्याकल्पनमपि न युक्तिमत् । पारमार्थिकी बन्धमोक्ष व्यवस्था स्वपरव्यवस्था च जीवाज्ञानवादिनापि नाभ्युपेयते । अपारमार्थिकी त्वेकस्यैवाविद्ययोपपद्यते, प्रयोगश्चबन्ध-मोक्षव्यवस्थाः स्वपरव्यवस्थाश्च स्वाविद्याकल्पिताः, अपारमार्थिकत्वात्, स्वप्नदृष्टव्यवस्थावदिति । शरीरान्त-राण्यपि मयैवात्मवन्ति, शरीरत्वात्, एतच्छरीरवत् । शरीरान्तराण्यपि मदविद्याकल्पितानि शरीरत्वात् कार्य-त्वात् जडत्वात् कल्पितत्वाद्वा, एतच्छरीरवत् । विवादाध्यासितं चेतनजातमहमेव, चेतनत्वात्, यदनहं तदचे-तनं दृष्टम्, यथा घटः, अतः स्वपरविभागो बद्धमुक्तशिष्याचार्यादिव्यवस्थाश्चैकस्याविद्याकल्पिताः । द्वैतवा-दिनापि बद्धमुक्तव्यवस्थादुरुपपादा; अतीतानां कल्पानामानन्त्यादेकैकस्मिन् कल्पे एकैकमुक्तावपि सर्वेषां मोक्षसम्भवादमुक्तानुपपत्तेः । अनन्तत्वादात्मनाममुक्ताश्च सन्तीति चेत्, किमिदमनन्तत्वम् ? असङ्खयेयत्व-मिति चेन्न; भूयस्त्वादल्पज्ञैरसङ्खयेयत्वेपीश्वरस्य सर्वज्ञस्य सङ्खयेया एव । तस्याप्यशक्यत्वे सर्वज्ञत्वं न स्यात्;  २.१.१५        आत्मना निस्सङ्खयत्वादीश्वरस्याविद्यमानसङ्खयावेदनाभावो नासावर्ज्ञ्यमावहतीति चेत्, भिन्नत्वे सङ्खयावि-धुरत्वं नोपपद्यते । आत्मनः सङ्खयावन्तः, भिन्नत्वात्; माषसर्षपघटपटादिदिवत् । भिन्नत्वे चात्मानं घटादि-वज्जडत्वमनात्मत्वं क्षयित्वं च प्रसज्यते । ब्रह्मणश्चानन्तत्वं न स्यात् । अनन्तत्वं नाम-परिच्छेदरहितत्वम् । भेदवादे च वस्त्वन्तराद्विलक्षणत्वेन ब्रह्मणो वस्तुतः परिच्छेदरहितत्वं न शक्यते वक्तुम्, वस्त्वन्तरभाव एव हि वस्तुतः परिच्छेदः । वस्तुतः परिच्छिन्नस्य देशतः कालतश्चापरिच्छिन्नत्वं न युज्यते, वस्त्वन्तराद्विलक्षणत्वेन वस्तुतः परिच्छिन्ना एव घटादयो देशतः कालतश्च परिच्छिन्ना हि दृष्टाः, तथा सर्वे चेतनाः ब्रह्म च वस्तुतः परिच्छिन्नाः देशकालाभ्यामपि परिच्छिद्यन्ते । एवञ्च ‘सत्यं ज्ञानमनन्तम्’ इत्यादिभिस्सर्वप्रकारपरिच्छेदरहितत्वं वदद्भिर्विरोधः । उत्पत्तिविनाशादयश्च जीवानां ब्रह्मणश्च प्रसज्येरन्, कालपरिच्छेद एव ह्युत्पत्तिविनाशभागित्वं, अतः एकस्यैवापरिच्छिन्नस्य ब्रह्मणोऽविद्याविजृम्भितं ब्रह्मादिस्तम्बपर्यन्तं कृत्स्नं जगत्; सुखदुःखप्रतिसन्धान-व्यवस्थादयोऽपि स्वाप्नव्यवस्थावदविद्यास्वाभाव्यादुपपद्यन्ते; तस्मादेकमेव नित्यमुक्तस्वप्रकाशस्वभावमनाद्य-विद्यावशाज्जगदाकारेण विवर्तत इति परमार्थतो ब्रह्मव्यतिरिक्ताभावात्तदनन्यत्वं जगत इति । </div>
<div class="bhashya" id="SB_C02_S01_V15_B4">अत्रोच्यते-निर्विशेषस्वप्रकाशमात्रं ब्रह्मानाद्यविद्यातिरोहितस्वस्वरूपं स्वगतनानात्वं पश्यतीत्येतत् प्रकाशस्वरूपस्य निरंशस्य प्रकाशनिवृत्तिरूपतिरोधाने स्वरूपनाशप्रसङ्गेन तिरोधानासम्भवादिभ्यः सकल- प्रमाणविरुद्धं स्ववचनविरुद्धं चेति पूर्वमेवोक्तम् । यत्पुनरुक्तं कारणव्यतिरिक्तं कार्यं युक्तिबाधितत्वेन शुक्ति-कारजतादिवद्भ्रम इति, तदयुक्तम्; युक्तेरभावात् । यत्त्वनुवर्त्तमानस्य कारणमात्रस्य सत्यत्वं व्यावर्तमानानां  २.१.१५        घटशरावादिकार्याणामसत्यत्वमिति; तदप्यन्यत्र दृष्टस्यान्यत्र व्यावर्तमानता न बाधिकेत्यादिभिः पूर्वमेव परिहृतम् । यच्चोपलभ्यमानत्वविनाशित्वाभ्यां सदसदनिर्वचनीयत्वेन कार्यस्य मृषात्वमिति, तदसत्; उप-लब्धिविनाशयोगो हि न मिथ्यात्वं साधयति, किन्त्वनित्यत्वम्, यद्देशकालसम्बन्धितया तदुपलब्धं तद्देश-कालसम्बन्धितया बाधितत्वमेव हि तस्य मिथ्यात्वे हेतुः, देशान्तरकालान्तरसम्बन्धितयोपलब्धस्यान्यदेश-कालसम्बन्धित्वेन बाधित्वं देशान्तरकालान्तरव्याप्तिमात्रं साधयति; न तु मिथ्यात्वम् । प्रतियोगश्च घटा-दिकार्यं सत्यम्, देशकालादिप्रतिपन्नोपाधावबाधितत्वात्, आत्मवत् । यच्चोक्तं-कारणस्वरूपादविकृताद्वि-कृताच्च कार्योत्पत्तिर्न सम्भवतीति, तदसत्; देशकालादिसहकारिसमवहितात्कारणात्कार्योत्पत्तिसम्भवात् । तत्समवधानं च विकृतस्याविकृतस्य च न सम्भवतीति यदुक्तं, तदयुक्तम्; पूर्वमकृतस्यैव कालादिसमवधान-सम्भवात् । अविकृतत्वाविशेषात्पूर्वमपि देशकालादिसमवधानं प्रसज्यत इति चेन्न; देशकालादिसमवधानस्य कारणान्तरायत्तस्यैतदायत्तत्वाभावात्; अतो देशकालादिसमवधानरूपविशेषमापन्नं कारणं कार्यमुत्पादयतीति न किञ्चिदवहीनम् । कारणस्य च कार्यं प्रत्यारम्भकत्वमबाधितं दृश्यमानं न केनापि प्रकारेणापह्नोतुं शक्यते । यत्तु हेमादिमात्रस्य रुचकादिकार्यस्यैतदाश्रयस्य वा हेमादेरारम्भकत्वं न समभवतीति, तदयुक्तम्; हेमादिमात्र-  २.१.१५        स्यैव यथोक्तपरिकरयुक्तस्यारम्भकत्वसम्भवात् । न चारम्भकहेमव्यतिरिक्तं कार्यं न दृश्यत इति वक्तुं शक्यम्,  हेमातिरिक्तस्य स्वस्तिकस्य दर्शनात् बुद्धिशब्दान्तरादिभिर्वस्त्वन्तरस्य साधितत्वाच्च । न चायं शुक्तिकारजता-दिवद्भ्रमः, उत्पत्तिविनाशयोरन्तराल उपलभ्यमानस्य तद्देशकालसम्बन्धितया बाधादर्शनात् । न चास्या उपल-ब्धेर्बाधिका काचिदपि युक्तिर्दृश्यते, प्रागनुपलब्धस्वस्तिकोपलब्धिवेलायामपि हेमप्रत्यभिज्ञा स्वस्तिकाश्रयतया हेम्नोऽप्यनुवृत्तेरविरुद्धा, श्रुतिभिस्तु प्रपञ्चमिथ्यात्वसाधनं पूर्वमेव निरस्तम् । यच्चान्यदत्र प्रत्यक्षाविरोधादि प्रतिवक्तव्यं तदपि सर्वं पूर्वमेव सूक्तम् । यच्चोक्तम्-एकेनात्मना सर्वाणि शरीराण्यात्मवन्तीति, तससत्; एक-स्यैव सर्वशरीरप्रयुक्तसुखदुःखप्रतिसन्धानप्रसङ्गात् । सौभरिप्रभृतिषु ह्यात्मैकत्वेनाऽनेकशरीरप्रयुक्तसुखादि-प्रतिसन्धानमेकस्य दृश्यते । न चाहमर्थस्य ज्ञातृत्वात्तद्भेदात्प्रतिसन्धानाभावो नात्मभेदादिति वक्तुं शक्यम्;  २.१.१५        आत्मा ज्ञातैव, स चाहमर्थ एव, अन्तःकरणभूतस्त्वहङ्कारो जडत्वात्करणत्वाच्च शरीरेन्द्रियादिवन्न ज्ञातेत्यु-  पपादितत्वात् । यच्च शरीरत्वजडत्व-कार्यत्वकल्पितत्वैः सर्वशरीराणामेकस्य अविद्याकल्पितत्वमुक्तम्, तदपि  सर्वशरीराणामविद्याकल्पितत्वस्यैवाभावादयुक्तम् । तदभावश्चाबाधितस्य सत्यतोपपादनात् । यच्च चेतनाद-न्यस्य जडत्वदर्शनात्सर्वचेतनानामनन्यत्वमुक्तं तदपि सुखदुःखव्यवस्थया भेदोपपादनादेव निरस्तम् । यत्तु मयैवात्मवन्ति मदविद्याकल्पितान्यहमेव सर्वं चेतनजातमित्यहमर्थस्यैक्यमुपपादितम् तदज्ञातस्वसिद्धान्तस्य भ्रान्तिजल्पितम्; अहं त्वमाद्यथर्विलक्षणं चिन्मात्रं ह्यात्मा त्वन्मते । किञ्च निर्विशेषचिन्मात्रातिरेकि सर्वं मिथ्येति वदतो मोक्षार्थश्रवणादिप्रयत्नो निष्फलः, अविद्याकार्यत्वात्; शुक्तिकाराजतादिषु रजताद्युपादानादि-प्रयत्नवत् । मोक्षार्थप्रयत्नोऽपि व्यर्थः, कल्पिताचार्यायत्तज्ञानकार्यत्वात् शुकप्रह्लादवामदेवादिप्रयत्नवत् । तत्त्वमस्यादिवाक्यजन्यज्ञानं न बन्धनिवर्तकम्, अविद्याकल्पितवाक्यजन्यत्वात्स्वयमविद्यात्मकत्वात्, अवि-द्याकल्पितज्ञात्राश्रयत्वात् कल्पिताचार्यायत्तश्रवणजन्यत्वाद्वा, स्वाप्नबन्धनिवत्तर्नवाक्यजन्यज्ञानवत् । किञ्च निर्विशेषचिन्मात्रं ब्रह्म मिथ्या, अविद्याकार्यज्ञानगम्यत्वात् अविद्याकल्पितज्ञात्राश्रयज्ञानगम्यत्वात् अविद्या-त्मकज्ञानगम्यत्वाद्वा, यदेवं तत्तथा, यथा स्वाप्नगन्धर्वनगरादिः । न च निर्विशेषचिन्मात्रं ब्रह्म स्वयं प्रकाशते, येन न प्रमाणान्तरमपेक्षते । यत्त्वात्मसाक्षिकं स्वयं प्रकाशज्ञानं दृश्यते, तत्तु ज्ञेयविशेषसिद्धिरूपं ज्ञातृगतमेव दृश्यत इति पूर्वमेवोक्तम् । यानि च तस्य निविर्शेषत्वसाधकानि यौक्तिकानि ज्ञानान्युपन्यस्तानि तानि चान-न्तरोक्तैरविद्याकार्यत्वादित्यादिभिरनुमानैर्निरस्तानि । न च निर्विशेषस्य चिन्मात्रस्याज्ञानसाक्षित्वमहङ्कारादि-  २.१.१५        जगद्भ्रमश्चोपपद्यते साक्षित्वभ्रमादयोऽपि हि ज्ञातृविशेषगता दृष्टाः, न ज्ञप्तिमात्रगताः, न च तस्य प्रकाशत्वं स्वायत्तप्रकाशता वा सिध्यति; प्रकाशो हि कस्यचित्पुरुषस्य कञ्चनाथर्विशेषं प्रतिसिद्धिरूपो दृश्यते, तत एव हि तस्य स्वयम्प्रकाशतोपपद्यते भवद्भिरपि । न चातादृशस्य निर्विशेषस्य प्रकाशता सम्भवति ।  यः पुनः स्वगोष्ठीष्वपरमार्थादपि परमाथर्कार्यं दृश्यत इत्युद्घोषः सोऽपि, तानि कार्याणि सर्वाण्यबाधितक-ल्पानि व्यावहारिकसत्यानि; वस्तुतस्त्वविद्यात्मकान्येवेति स्वाभ्युपगमादेव निरस्तः । अस्माभिरपि सर्वत्रपर-मार्थादेव कारणात्सर्वकार्योत्पत्तिमुपपादयद्भिः पूर्वमेव निरस्तः । न च त्वयैषामनुमानानां श्रुतिविरोधो वक्तुं शक्यते, श्रुतेरप्यविद्याकार्यत्वेनाविद्यात्मकत्वेन चोक्तदृष्टान्तेभ्यो विशेषाभावात् । यत्तु ब्रह्मणोऽपारमार्थिकज्ञा-नगम्यत्वेऽपि पश्चात्तनबाधादर्शनाद्ब्रह्म सत्यमेवेति, तदसत्; दुष्टकारणजन्यज्ञानगम्यत्वे निश्चिते सति पश्चात्तन-बाधादर्शनस्याकिञ्चित्करत्वात् । यथा शून्यमेव तत्त्वमिति वाक्यजन्यज्ञानस्य पश्चात्तनबाधादर्शनेऽपि दोषमूल-त्वनिश्चयादेव तदर्थस्यासत्यत्वम् । किञ्च ‘नेह नानास्ति किञ्चन’ ‘विज्ञानमानन्दं ब्रह्म’ इति विज्ञानमात्रातिरि-क्तस्य कृत्स्नस्य वस्तुजातस्य निषेधकत्वेन सर्वस्मात् परत्वात्पश्चात्तनबाधादर्शनमुच्यते, शून्यमेव तत्त्वमिति तस्याप्यभावं वदतस्तस्मात्परत्वेन पश्चात्तनबाधो दृश्यते । सर्वशून्यत्वातिरेकिनिषेधासम्भवात्तस्यैव पश्चात्तन-बाधादर्शनम्; दोषमूलत्वं तु प्रत्यक्षादीनां वेदान्तजन्मनः सर्वशून्यज्ञानस्याप्यविशिष्टम्;  अतः सर्वं विज्ञानजातं पारमार्थिक-ज्ञातृगतम्; स्वयं च परमार्थभूतमर्थविशेषसिद्धिरूपम्; तत्र किञ्चित्, ज्ञानं दोषमूलम्; दोषश्च परमार्थः, किञ्चिच्च निर्दोषं पारमार्थिकसामग्रीजन्यमिति यावन्नाभ्युपेयते, न तावत्स-त्यमिथ्यार्थव्यवस्था,लोकव्यवहारश्च सेत्स्यति। लोकव्यवहारो हि पारमार्थिको भ्रान्तिरूपश्च पारमार्थिकज्ञातृग-तार्थविशेषसिद्धिरूपप्रकाशपूर्वकः, निर्विशेष-सन्मात्रस्य तु पारमार्थिकस्याऽपारमाथिर्कस्य च प्रतिभासादेर्हेतु-त्वासम्भवाल्लोकव्यवहारो न सम्भवति ।  २.१.१५        यच्च तैर्निरधिष्ठानभ्रमासम्भवात् सर्वाध्यासाधिष्ठानस्य सन्मात्रस्य पारमार्थिकत्वमुक्तम्, तदपि दोषदोषा-श्रयत्वज्ञातृत्वज्ञानानामपारमार्थ्येपि भ्रमोपपत्तिवदधिष्ठानापारमार्थ्येपि भ्रमोपपत्तेर्निरस्तम् । अथ अधिष्ठानापा-रमार्थ्ये न क्वचिद्भ्रमो दृष्ट इति सन्मात्रस्य पारमार्थिकत्वमवश्याश्रयणीयमिति मन्यसे हन्त तर्हि दोषदोषाश्रय-त्वज्ञातृत्वज्ञानानामपारमार्थ्येऽपि न क्वचिद्भ्रमो दृष्ट इति दर्शनानुगुण्येन तेषामपि पारमार्थ्यमवश्याश्रयणीय-मिति न कश्चिद्विशेषोऽन्यत्र तत्संरम्भात् । यत्तु भेदपक्षेऽप्यतीतकल्पानामानन्त्यात्सर्वेषामात्मनां मुक्तत्वेन ब-द्धासम्भवाद्बद्धमुक्तव्यवस्था न सम्भवतीति; तदात्मानन्त्येन परिहृतम् । यत्त्वात्मनां भिन्नत्वे माषसर्षपघटप-टादिवत्सङ्खयावत्त्वमवर्ज्जनीयमिति, तत्र घटादीनामप्यनन्तत्वात् दृष्टान्तः साध्यविकलस्स्यात्, दशघटाः सहस्रं माषा इति सङ्खयावत्त्वं दृश्यत इति चेत्-सत्यम् , तत्तु न घटादिस्वरूपगतम्, अपि तु देशकालाद्युपाधिमद्घटा-दिगतम्, तादृशं तु सङ्खयावत्त्वमात्मनामभ्युपगच्छामः । न च तावता सर्वमुक्तिप्रसङ्गः,आत्मस्वरूपानन्त्यात् ।  २.१.१५        यत्तु आत्मनां भिन्नत्वे घटादिवज्जडत्वानात्मत्वक्षयित्वप्रसङ्ग इति, तदयुक्तम्; एकजातीयानां भेदस्य तज्जाती-यानां जात्यन्तरीयत्वानापादकत्वात् । न हि घटादीनां भेदस्तेषां पटत्वमापादयति ।  यत्तु भिन्नत्वे वस्तुतः परिच्छेदाद्देशकालाभ्यामपि परिच्छेदो ब्रह्मणः प्रसज्यत इत्यनन्तत्वं ब्रह्मणो न सिध्य-तीति, तदयुक्तम्; वस्तुतः परिच्छिन्नानामपि देशकालपरिच्छेदस्य न्यूनाधिकभावेनानियमदर्शनात्; देशकालस-म्बन्धेयत्तायाः प्रमाणान्तरायत्तनिर्णयत्वेन ब्रह्मणः सर्वदेशकालसम्बन्धस्यापि प्रमाणान्तरादापततो विरोधाभा-वात् । वस्तुतः परिच्छेदमात्रादपि सर्वप्रकारपरिच्छेदरहितत्वाभावादानन्त्यासिद्धिरिति चेत्, तद्भवतोऽप्यविद्या-विलक्षणत्वं ब्रह्मणो अभ्युपेयतः समानम्; अतस्सतोऽविद्याविलक्षणत्वाभ्युपगमाद्ब्रह्मणोऽपि भिन्नत्वेन भेदप्र-युक्ता दोषास्सर्वे तवापि प्रसज्येरन् । यद्यविद्याविलक्षणत्वं नाभ्युपेयते; तर्ह्यविद्यात्मकत्वमेव ब्रह्म स्यात् ।  २.१.१५        ‘सत्यं ज्ञानमनन्तं ब्रह्म’ इति लक्षणवाक्यमपि तत एवापाथर्कं स्यात् । भेदतत्त्वानभ्युपगमे हि स्वपक्षपरपक्षसा-धनदूषणादिविवेकाभावात्सर्वमसमञ्जसं स्यात् । आनन्त्यप्रसिद्धिश्च देशकालपरिच्छेदरहितत्वमात्रेण; न वस्तु-तोऽपि परिच्छेदरहितत्वेन, तथाविधस्य शशविषाणायमानस्यानुपलब्धेः । भेदवादिनस्तु सर्वचिदचिद्वस्तुशरीर-त्वेनब्रह्मणस्सर्वप्रकारत्वात्स्वतः परतोऽपि परिच्छेदो न विद्यते । तदेवं कारणाद्भिन्नस्य कायर्स्य सत्यत्वाद्ब्रह्म-कार्यं कृत्स्नं जगद्ब्रह्मणोऽन्यदेव ।</div>
<div class="bhashya" id="SB_C02_S01_V15_B5"> इति प्राप्ते प्रचक्ष्महे - तदनन्यत्वमारम्भणशब्दादिभ्यः । तस्मात्-परमकारणाद्ब्रह्मणः, अनन्यत्वं जगतः आरम्भणशब्दादिभ्यः तदुपपादयद्भयोऽवगम्यते । आरम्भणशब्द आदिर्येषां वाक्यानाम्, तान्यारम्भणशब्दा-दीनि ‘वाचारम्भणं विकारोनामधेयं मृत्तिकेत्येव सत्यम्’ ‘सदेव सोम्येदमग्र आसीदेकमेवाद्वितीयं, तदैक्षत  २.१.१५        बहु स्यां प्रजायेयेति तत्तेजोऽसूजत’ ‘अनेन जीवेनात्मनाऽनुप्रविश्य’ ‘सन्मूलास्सोम्येमास्सर्वाः प्रजास्सदा-यतनाः सत्प्रतिष्ठाः ऐतदात्म्यमिदं सर्वं तत्सत्यं स आत्मा तत्त्वमसि श्वेतकेतो’ इत्येतानि; प्रकरणान्तरस्था-न्यप्येवञ्जातीयकान्यत्राभिप्रेतानि । एतानि हि वाक्यानि चिदचिदात्मकस्य जगतः परस्माद्ब्रह्मणोऽनन्यत्व-मुपपादयन्ति । तथा हि-‘स्तब्धोऽस्युत तमादेशमप्राक्ष्यो येनाश्रुतं श्रुतं भवत्यमतं मतमविज्ञातं विज्ञातम्’ इति कृत्स्नस्य जगतो ब्रह्मैककारणत्वम्, कारणात्कार्यस्यानन्यत्वं च हृदि निधाय कारणभूतब्रह्मविज्ञानेन कार्यभू-तस्य सर्वस्य विज्ञाने प्रतिज्ञाते सति कृत्स्नस्य ब्रह्मैककारणतामजानता शिष्टेण ‘कथं नु भगवःस आदेशः’ इत्य-न्यज्ञानेनान्यज्ञातताऽसम्भवं चोदितो जगतो ब्रह्मैकारणतामुपदेक्ष्यन् लौकिकप्रतीतिसिद्धं कारणात्कायर्स्यान-न्यत्वं तावत् ‘यथा सोम्येकेन मृत्पिण्डेन सर्वं मृण्मयं विज्ञातं स्यात्’ इति दर्शयति । यथैकमृत्पिण्डारब्धानां घटशरवादीनां तस्मादनतिरिक्तद्रव्यतया तज्ज्ञानेन ज्ञाततेत्यर्थः । अत्र काणादवादेन कारणात् कार्यस्य द्रव्या-न्तरत्वमाशङ्कय लोक-प्रतीत्यैव कारणात्कार्यस्यानन्यतामुपपादयति ‘वाचारम्भणं विकारो नामधेयं मृत्तिके-त्येव सत्यम्’ इति । आरभ्यते आलभ्यते स्पृश्यत इत्यारम्भणम्; ‘कृत्यल्युटो बहुलम्’ इति कर्माणि ल्युट् । वाचा-वाक्पूर्वकेण व्यवहारेण हेतुनेत्यर्थः । घटेनोदकमाहरेत्यादि वाक्पूर्वको ह्युदकाहरणादिव्यवहारः, तस्य  २.१.१५        व्यवहारस्य सिद्धये तेनैव मृद्द्रव्येण पृथुबुध्नोदरत्वादिलक्षणो विकारः-संस्थानविशेषः तत्प्रयुक्तं च घट इत्यादि नामधेयम्, स्पृश्यते-उद-काहरणादिव्यवहारविशेषसिद्धयर्थं मृद्द्रव्यमेव संस्थानान्तरनामधेयान्तरभाग्भवति । अतो घटाद्यपि मृत्तिके-त्येव सत्यम्, मृत्तिकाद्रव्यमित्येव सत्यम्, प्रमाणेनोपलभ्यत इत्यर्थः, न तु द्रव्यान्त-रत्वेन; अतस्तस्यैव मृद्धिरण्यादेर्द्रव्यस्य संस्थानान्तरभाक्तवमात्रेण बुद्धिशब्दान्तरादय उपपद्यन्ते, यथेकस्यैव देवदत्तस्यावस्थाभेदैः ‘बालो युवा स्थविरः’ इति बुद्धिशब्दान्तरादयः कार्यविशेषाश्च दृश्यन्ते ।  यदुक्तं-सत्यामेव मृदि घटो नष्ट इति व्यवहारात्कारणादन्यत्कायर्मिति, तदुत्पत्तिविनाशादीनां कारणभूत-स्यैव द्रव्यस्यावस्थाविशेषत्वाभ्युपगमादेव परिहृतम् । तत्तदवस्थस्यैकस्यैव तस्यैव द्रव्यस्य ते ते शब्दास्तानि तानि च कार्याणीति युक्तम् । द्रव्यस्य तत्त-दवस्थत्वं कारकव्यापारायत्तमिति तस्यार्थवत्त्वम् । अभिव्यक्तयनु-बन्धीनि चोद्यानि तस्या अनभ्युपगमादेव परिहृतानि । उत्पत्त्यभ्युपगमेऽपि सत्कार्यवादो न विरुध्यते; सत एवोत्पत्तेः । विप्रतिषिद्धमिदमभिधीयते, पूर्वमेव सत्, तदुत्पद्यते चेति । अज्ञातोत्पत्तिविनाशयाथात्म्यस्येदं चोद्यम्; द्रव्यस्योत्तरोत्तरसंस्थानयोगः पूर्व-पूर्वसंस्थानसंस्थितस्य विनाशः, स्वावस्थस्य तूत्पत्तिः, अतः सर्वावस्थस्य द्रव्यस्य सत्त्वात् सत्कार्यवादो न विरुध्यते । संस्थानस्यासत उत्पत्तावसत्कार्यवादप्रसङ्ग इति चेत्  २.१.१५        असत्कार्यवादिनोऽप्युत्पत्तेरनुतत्तिमत्त्वे सत्कार्यवादप्रसङ्गः । उत्पत्तिमत्त्वे चानवस्था । अस्माकं त्ववस्थानं पृथक्प्रतिपत्तिकार्ययोगानर्हत्वादवस्थावत एवोत्प-त्त्यादिकं सर्वमिति निरवद्यम् । कपालत्वचूर्णत्वपिण्डत्वा-वस्थाप्रहाणेन घटत्वावस्थावदेकत्वावस्थाप्रहाणेन बहुत्वावस्था, तत्प्रहाणेनैकत्वावस्था चेति न कश्चिद्विरोधः । तथा ‘सदेव सोम्येदमग्र आसीदेकमेवाद्वितीयम्’ इति, सदेवेदम् इदानीं विभक्तनामरूपत्वेन नानारूपं जगत् अग्रे नामरूपविभागाभावेनैकमेवासीत्, सर्वशक्तित्वेनाधिष्ठात्रन्तरासहतया अद्वितीयं चेत्यनन्यत्वमेवोपपा-दितम् । तथा ‘तदैक्षत बहु स्यां प्रजायेय’ इति स्रक्ष्यमाणतेजःप्रभृतिविविधिविचित्रस्थिरत्रसरूपजगत्त्वेन आत्मनो बहुभवनं सङ्कल्प्य जगत्सर्गाभिधानात् कार्यभूतस्य जगतः परमकारणात्परस्माद्ब्रह्मणोऽनन्यत्वमव-  त्तिमत्त्व इति । अस्माकं त्विति -अपृथक्सिद्धधर्मतया पृथक् प्रतिपत्तिकार्यानर्हव्यतिरिक्तानाम् उत्पत्त्यादिकं पृथगपेक्षते, पृथक्प्रतिपत्तिकार्यानर्हधर्माः पृथगुत्पत्तिनिरपेक्षाः, अत एव ह्युत्पत्तेरुत्पत्त्वादिनैरपेक्ष्यम्; तस्मादपृ-थक्सिद्धधर्मास्तु स्वयं धर्मिण उत्पत्त्याद्यवस्थाभूता इत्यर्थः । अवस्थैव वस्तुन उत्पत्तिः, न त्ववस्थाया उत्पत्तिर्ना-मास्तीति स्वपक्षवैषम्यद्योतनार्थस्तुशब्दः । सङ्खयाभेदं परिहरति - कपालत्वेति । सद्वारकत्वादविरोधः, कालभेदा-च्चविरोध इत्यर्थः ।  एवं वाचारम्भणमित्यादिवाक्यस्यार्थ उक्तः । अथ सूत्रस्थादिशब्दोपात्तेषु वाक्येषु सदेवेत्यादिकं दार्ष्टान्तिकवाक्यं व्याचष्टे - तथेति । तथा अनन्यत्वमेवोपादितमित्यन्वयः । सच्छब्दः प्रमाणसम्बन्धार्हतां वदति । यद्वा ब्रह्म वदति । अन्यतरार्थत्वे अप्यनन्यपदार्थत्वं सिध्यति, सदेवेत्यवधारणेन कदाचिदसत्यत्वं व्यावर्तितम् । एकमेवेति नामरूप-विभागाभाव उक्तः । अद्वितीयपदेनाधिष्ठात्रन्तरनिषेध इत्यर्थः । सदेवेत्यादिवाक्यस्थमिदंशब्दं व्याचष्टे - विभक्त-नामरूपत्वेनेति । इदं जगत्सदेव चेत् कथं सृष्टयाद्युपपत्तिरित्यत्राह- अग्र इति । अद्वितीयपदं व्याचष्टे - सर्वशक्ति-त्वेनेति । एषां पदानामुक्तार्थपरत्वमेकविज्ञानेन सर्वविज्ञानप्रतिज्ञोपपादनार्थत्वादेवावगम्यते, न हि सजातीयविजा-तीयादिव्यावृत्त्या प्रतिज्ञोपपादनोपयोगः । एषां पदानामुक्तार्थैकपरत्वमुपरितनवाक्यैरप्युपपादयति -तथा तदैक्षतेति ।  २.१.१५        सीयते । सच्छब्दवाच्यस्य परस्य ब्रह्मणः सर्वज्ञस्य सत्यसङ्कल्पस्य निरवद्यस्यैव सदेवेदमिति निर्द्देशार्हजग-त्त्वम्, सच्छब्दवाच्यस्यैव जगतो नामरूपविभागाभावेनैकत्वमधिष्ठात्रन्तरनिरपेक्षत्वम्, पुनरपि तस्यैव विचित्रास्थिरत्रसरूपजगत्त्वेन बहुभवनसङ्कल्परूपेक्षणम् यथासङ्कल्पं सर्गश्च कथमुपपद्यत इत्याशङ्कयाह  २.१.१५        ‘सेयं देवतैक्षत हन्ताहमिमास्तिस्रो देवताः अनेन जीवेनात्मनानुप्रविश्य नामरूपे व्याकरवाणीति तासां त्रिवृत्तं त्रिवृत्तम्’ इत्यादि । ‘तिस्रो देवताः’ इति कृत्स्नमचिद्वस्तु निर्द्दिश्य स्वात्मकजीवानुप्रवेशेनैतद्विचित्रनामरूप-भाक्करवाणीत्युक्तम् । अनेन जीवेनात्मना - मदात्मकजीवेन आत्मतया अनुप्रविश्यैतद्विचित्रनामरूपभाक्कर-वाणीत्यर्थः । स्वात्मनो जीवस्य चात्मतयाऽनुप्रवेशकृतं नामरूपभाक्तवमित्युक्तं भवति । ‘तत्सृष्ट्वा तदेवानु-प्राविशत् तदनुप्रविश्य सच्च त्यच्चाभवत्’ इति श्रुत्यन्तरेण स्पष्टम्, सजीवं जगत्परेण ब्रह्मणा आत्मतयाऽनुप्र-विष्टमिति; तदेतत्कार्यावस्थस्य च कारणावस्थस्य च चिदचिद्वस्तुनः सकलस्य स्थूलस्य सूक्ष्मस्य च परब्रह्म-शरीरत्वम्, परस्य च ब्रह्मण आत्मत्वमन्तर्यामिब्राह्मणादिषु सिद्धं स्मा-रितम् । अनेन पूर्वोक्ता शङ्का निरस्ता । अचिद्वस्तुनि सजीवे ब्रह्मण्यात्मतयाऽवस्थिते नामरूपव्याकरणवच- नाच्चिदचिद्वस्तुशरीरकं ब्रह्मैव जगच्छब्द-वाच्यमिति ‘सदेवेदमग्र एकमेवासीत्’ इत्यादि सर्वमुपपन्नतरम्, शरीर-भूतचिदचिद्वस्तुगताः सर्वे विकाराश्चा-पुरुषार्थाश्चेति ब्रह्मणो निरवद्यत्वं कल्याणगुणाकरत्वं च सुस्थितम् । तदेतत् ‘अधिकं तु भेदनिर्देशात्’ इत्य-नन्तरमेव वक्ष्यति । तथा ‘ऐतदात्म्यमिदं सर्वम्’ इति कृत्स्नस्य चेतनाचेतनस्य ब्रह्मतादात्म्यमुपदिशति । तदेव च तत्त्वमसीति निगमयति । तथा प्रकरणान्तरस्थेष्वपि वाक्येषु ‘सर्वं खल्विदं ब्रह्म’ ‘आत्मनि खल्वरे दृष्टे श्रुते मते विज्ञात इदं सर्वं विदितम्’ ‘इदं सर्वं यदयमात्मा’ ‘ब्रह्मैवेदं सर्वम्’ इत्यनन्यत्वं प्रतीयते, तथाऽन्यत्वं च निषिध्यते ‘सर्वं तं परादाद्योऽन्यत्रात्मनः सर्वं वेद’ ‘नेह नानास्ति किञ्चन । मृत्योः स मृत्युमाप्नोति य इह नानेव पश्यति’ इति । तथा ‘यत्र हि द्वैतमिव भवति तदितर इतरं पश्यति यत्र त्वस्य सर्वमात्मैवाभूत्तत्केन कं पश्येत्’ इत्यविदुषो द्वैतदर्शनं विदुषश्चाद्वैतदर्शनं प्रतिपादयदनन्यत्वमेव तात्त्विकमिति प्रतिपादयति । तदेवमारम्भणश-ब्दादिभ्यो जगतः परमकारणात्परस्माद्ब्रह्मणोऽनन्यत्वमुपपाद्यते । अत्रेदं तत्त्वम्-चिदचिद्वस्तुशरीरतया तत्प्रकारं ब्रह्मैव सर्वदा सर्वशब्दाभिधेयम् । तत्कदाचित्स्वस्मात् स्वशरीरतयापि पृथग्व्यपदेशानर्हसूक्ष्मदशापन्नचिदचिद्व-  २.१.१५        स्तुशरीरम्, तत्कारणावस्थं ब्रह्म । कदाचिच्च विभक्तनामरूपव्यवहारार्हस्थूलदशापन्नचिदचिद्वस्तुशरीरम्, तच्च कार्यावस्थमिति कारणात्परस्माद्ब्रह्मणः कार्यरूपं जगदन्यत्, शरीरभूतचिदचिद्वस्तुनः शरीरिणो ब्रह्मणश्च कारणावस्थायां कार्यावस्थायां च श्रुतिशतसिद्धया स्वभावव्यवस्थया गुणदोषव्यवस्था च ‘न तु दृष्टान्तभावात्’ इत्यत्रोक्ता ।</div>
<div class="bhashya" id="SB_C02_S01_V15_B6">ये तु कार्यकारणयोरनन्यत्वं कार्यस्य मिथ्यात्वाश्रयणेन वर्णयन्ति; न तेषां कार्यकारणयोरनन्यत्वं सिध्यति सत्यमिथ्यार्थयोरैक्यानुपपत्तेः, तथा सति ब्रह्मणो मिथ्यात्वं जगतः सत्यत्वं वा स्यात् ।</div>
<div class="bhashya" id="SB_C02_S01_V15_B7"> ये च कार्यमपि पारमार्थिकमभ्युपयन्त एव जीवब्रह्मणोरौपाधिकमन्यत्वम्, स्वाभाविकं चानन्यत्वम्, अचिद्ब्रह्मणोस्तु द्वयमपि स्वाभा-विकमिति वदन्ति; तेषामुपाधिब्रह्मव्यतिरिक्तवस्त्वन्तराभावान्निरवयवस्या-खण्डितस्य ब्रह्मण एवोपाधिसम्बन्धाद्ब्रह्मस्वरूपस्यैव हेयाकारपरिणामाच्छक्तिपरिणामाभ्युपगमे शक्तिब्रह्म-णोरनन्यत्वाच्च जीवब्रह्मणोः कर्मवश्यत्वापहतपाप्मत्वादिव्यवस्थावादिन्योऽचिद्ब्रह्मणोश्च परिणामापरिणामवा-दिन्यः श्रुतयो व्याकुली भवेयुः व्याकुप्येयुः ।  </div>
<div class="bhashya" id="SB_C02_S01_V15_B8"> ये पुनः निरस्तनिखिलभोक्तृत्वादिविकल्पविप्लवं सर्वशक्तियुक्तं सन्मात्रद्रव्यमेव कारणं ब्रह्म; तच्च प्रलयवेलायां शान्ता-शेषसुखदुःखानुभवविशेषं स्वप्रकाशमपि सुषुप्तात्मवदचिद्विलक्षणमवस्थितम्, सृष्टिवेलायां मृत्तिकाद्रव्यमिव घटशरावादिरूपम्, समुद्र इव च फेनतरङ्गबुद्बु-दादिरूपो भोक्तृभोग्यनियन्तृरूपेणांशत्रया-वस्थमवतिष्ठते; अतो भोक्तृभोग्यनियन्तृत्वानि तत्प्रयु◌ुक्ताश्च गुणदोषाः शरावत्वघटत्वमणिकत्ववत्तद्गतकार्य-भेदवच्च व्यवतिष्ठन्ते; भोक्तृभोग्यनियन्तॄणां सदात्मनैकत्वं च घटशरीवमणिकादीनां मृदात्मनैकत्ववदुपपद्यते; अतस्सन्मात्रद्रव्यमेव सर्वावस्थावस्थितमिति ब्रह्मणोऽनन्यज्जगदातिष्ठन्ते; तेषां सकलश्रुति स्मृतीतिहासपुराण-न्यायविरोधः सर्वा हि श्रुतयः सस्मृतीतिहासपुराणाः सर्वेश्वरेश्वरं सदैव सर्वज्ञं सर्वशक्तिं सत्यसङ्कल्पं निरवद्यं देश-कालानवच्छिन्नानवधिकातिशयानन्दं परमकारणं ब्रह्म प्रतिपादयन्ति, न पुनरीश्वरादपि परमीश्वरांशि सन्मात्रम् । तथाहि ‘सदेव सोम्येदमग्र आसीदेकमेवाद्वि-तीयम् तदैक्षत बहु स्यां प्रजायेयेति ब्रह्म वा इदमग्र आसीदेकमेव तदेकं सन्न व्यभवत् तच्छ्रेयोरूपमत्यसृजत क्षत्रं यान्येतानि देवक्षत्राणीन्द्रो वरुणः सोमो रुद्रः पर्ज्जन्यो यमो मृ-त्युरीशानः’ इति ‘आत्मा वा इदमेकमेवाग्र आसीत् नान्यत्किञ्चन मिषत् स पेक्षत लोकान्नु सृजा इति’ ‘एको ह वै नारायण आसीन्न ब्रह्मा नेशानो नेमेद्यावापृथिवी न नक्षत्राणि नापो नाग्निर्न सोमो न सूर्यः स एकाकी न रमते तस्य ध्यानान्तस्थस्य’ इत्यादिभिः परमकारणं सर्वेश्वरेश्वरो नारायण एवेत्यवगम्यते । सद्ब्रह्मात्मशब्दा हि तुल्य-प्रकरणस्थास्तत्तुल्यप्रकरणस्थेन नारायणशब्देन विशेषितास्तमेवावगभयन्ति ‘तमीश्वराणां परमं महेश्वरं तद्देव-तानां परमं च दैवतम् । ‘स कारणं करणाधिपाधिपो न चास्य कश्चिज्जनिता न चाधिपः इतीश्वरस्यैव कारणत्वं  २.१.१५        श्रूयते । स्मृतिरपि मानवी’ ‘ततः स्वयम्भूर्भगवान्’ इति प्रकृत्य ‘सोऽभिध्याय शरीरात्स्वात्सिसृक्षुर्विविधाः प्रजाः।  अप एव ससर्जादौ तासु वीर्यमुपासृजत्’ इति । इतिहासपुराणान्यपि पुरुषोत्तममेव परमकारणमभिदधति ‘नारा-यणो जगन्मूर्तिरनन्तात्मा सनातनः । स सिसृक्षुः सहस्रांशादसृजत्पुरुषान् द्विधा’ ‘विष्णोः सकाशादुद्भूतं जग-त्तत्रैव च स्थितम्’ इत्यादिषु । न चेश्वरः सन्मात्रमेवेति वक्तुं शक्यम्, तस्य तदंशत्वाभ्युपगमात्सविशेषत्वाच्च । न च तस्य ज्ञानानन्दाद्यनन्तकल्याणगुणयोगः कादाचित्क इति वक्तुं शक्यते, तेषां स्वाभाविकत्वेन सदात-नत्वात्, ‘परास्य शक्तिविर्विधैव श्रूयते स्वाभाविकी ज्ञानबलक्रिया च’ ‘यः सर्वज्ञः सर्ववित्’ इत्यादिभ्यः । ज्ञानानन्दादिशक्तियोग एवास्य स्वाभाविक इति मा वोचः, शक्तिः स्वाभाविकी, ज्ञानबलक्रिया च स्वाभावि-कीति पृथङ्निर्देशाल्लक्षणाप्रसङ्गाच्च । न च पाचकादिवत् ‘सर्वज्ञ’ इत्यादिषु शक्तिमात्रे कृत्प्रत्यय इति वक्तुं शक्यम्, कृत्प्रत्ययमात्रस्य शक्तावस्मरणात्, ‘शक्तौ हस्तिकवाटयोः’ इत्यादिषु केषाञ्चिदेव कृत्प्रत्ययानां शक्तिविषयत्वस्मरणात् पाचकादिषु त्वगत्या लक्षणा समाश्रीयते ।  किञ्च-ईश्वरस्य तदंशविशेषत्वात्तस्य चांशित्वे तरङ्गात्समुद्रस्येवांशादंशिनोऽधिकत्वात् ‘तमीश्वराणां परमं महेश्वरम्’ ‘न तत्समश्चाभ्यधिकश्च दृश्यते’ इत्या- दीनीश्वरविषयाणि परश्शतानि वचांसि बाध्येरन् । किञ्च सन्मात्रस्य सर्वात्मकत्वेंऽशित्वे चेश्वरस्य तदंशविशे-षत्वात्तस्य सर्वात्मकत्वांशित्वोपदेशा व्याहन्येरन् । न हि मणिकात्मकत्वं तदंशत्वं वा घटशरावादेः । स्वांशेषु सर्वेषु सन्मात्रस्य पूर्णत्वेनेश्वरांशेऽपि तस्य पूर्णत्वात्तदात्मकानि तदंशाश्चेतराणि वस्तूनीति चेन्न; घटेऽपि सन्मात्रस्य पूर्णत्वादीश्वरस्यापि घटात्मकत्व -  २.१.१५        तदंशत्वप्रसङ्गात् । न च सन्मात्रस्य घटोऽस्ति पटोऽस्तीति वस्तु-धर्मतययाऽवगतस्य द्रव्यत्वं कारणत्वं वोपपद्यते; व्यवहारयोग्यता हि सत्त्वम्; विरोधिव्यवहारयोग्यता तद्य्ववहारयोग्यस्यासत्त्वम् द्रव्यमेव सदित्यभ्युपगमे क्रियादीनामसत्त्वप्रसङ्गः, क्रियादिषु काशकुशावलम्बने-  नापिसर्वत्रेकरूपा सत्तादुरुपपादा । सदात्मना च सर्वस्याभिन्नत्वे सर्वज्ञत्वेन सर्वस्वभावप्रतिसन्धानात्सर्व-गुणदोषसङ्करप्रसङ्गश्च पूर्वमेवोक्तः, अतो यथोक्तप्रकारमेवानन्यत्वम् ।।  </div>
</div>
<div class="verse" type="sutra" id="SB_C02_S01_V16" data-adhikaranaID="SB_C02_S01_A041" data-adhikarana="आरम्भणाधिकरणम्">
<div class="leading_bhashya" id="SB_C02_S01_V16_I01">अथोच्येत-एकस्यैवावस्थान्तरयोगेऽपि बुद्धिशब्दान्तरादयो बालत्वयुवत्वादिषु दृश्यन्ते; मृद्दारुहिर-ण्यादिषु द्रव्यान्तरत्वेऽपि दृश्यन्ते; तत्र मृद्घटादिषु कार्यकारणेषु बुद्धिशब्दान्तरादयोऽवस्थानिबन्धना एवेति कुतो निर्णीयत इति ।  २.१.१६  तत्रोत्तरम् -</div>
<div class="versetext">भावे चोपलब्धेः ।। १६ ।। </div>
<div class="bhashya" id="SB_C02_S01_V16_B1">  कुण्डलादिकार्यसद्भावे च कारणभूतहिरण्यस्योपलब्धेः, ‘इदं कुण्डलं हिरण्यम्’ इति हिरण्यत्वेन प्रत्य-भिज्ञानादित्यर्थः । न चैवं हिरण्यादिषु द्रव्यान्तरेषु मृदादय उपलभ्यन्ते; अतो बालयुवादिवत्कारणभूतमेव द्रव्य-मवस्थान्तरापन्नं कार्यमिति गीयते; द्रव्यान्तरवादिनाप्यभ्युपेतेनावस्थान्तरयोगेन बुद्धिशब्दान्तरादिषूपपन्नेष्व-नुपलब्धद्रव्यान्तरकल्पनानुपपत्तेश्च । न च जातिनिबन्धनेयं प्रत्यभिज्ञा, जात्याश्रयभूतद्रव्यान्तरानुपलब्धेः ।  २.१.१६        एकमेव हेमजातीयं द्रव्यं कार्यकारणोभयावस्थं दृश्यते । न च द्रव्यभेदे समवायिकारणानुवृत्त्या कार्ये प्रतिसन्धा-नमिति वक्तुं शक्यम्, द्रव्यान्तरत्वे सत्याश्रयानुवृत्तिमात्रेण तदाश्रितद्रव्यान्तरे प्रतिसन्धानानुपपत्तेः । गोम-यादिकार्ये वृश्चिकादौ गोमयादिप्रतिसन्धानं न दृश्यत इति चेन्न; तत्राप्याद्यकारणभूतपृथिवीद्रव्यप्रत्यभिज्ञानात् । अग्निकार्ये धूमेऽग्निप्रत्यभिज्ञानं न दृश्यत इति चेत्-भवतु, न तत्र प्रत्यभिज्ञानम्; तथापि न दोषः, अग्नेर्निमित्त-कारणमात्रत्वात् । अग्निसंयुक्तार्द्रेन्धनाद्धि धूमो जायते । गन्धैक्याच्चार्द्रेन्धनकार्यमेव धूमः, अतः कार्यभावे च तदेवेदमित्युपलब्धेर्बुद्धिशब्दान्तरादयोऽवस्थाभेदमात्रनिबन्धना इत्यवगम्यते । तस्मात्कारणादनन्यत्कार्यम् ।।</div>
</div>
<div class="verse" type="sutra" id="SB_C02_S01_V17" data-adhikaranaID="SB_C02_S01_A041" data-adhikarana="आरम्भणाधिकरणम्">
<div class="leading_bhashya" id="SB_C02_S01_V17_I01"> इतश्च -</div>
<div class="versetext"> सत्त्वाच्चापरस्य ।। १७ ।। </div>
<div class="bhashya" id="SB_C02_S01_V17_B1"> अपरस्य-कार्यस्य कारणे सत्त्वाच्च कारणात्कार्यस्यानन्यत्वम् । लोकवेदयोर्हि कार्यमेव कारणतया व्यपदिश्यते; यथा लोके ‘सर्वमिदं घटशरावादिकं पूर्वाह्णे मृत्तिकैवासीत्’ इति; वेदे च ‘सदेव सोम्येदमग्र आसीत्’ इति ।</div>
</div>
<div class="verse" type="sutra" id="SB_C02_S01_V18" data-adhikaranaID="SB_C02_S01_A041" data-adhikarana="आरम्भणाधिकरणम्">
<div class="versetext">असद्य्वपदेशान्नेति चेन्न धर्मान्तरेण वाक्यशेषाद्युक्तेः शब्दान्तराच्च ।। १८ ।।  </div>
<div class="bhashya" id="SB_C02_S01_V18_B1">   यदुक्तं कारणे कार्यस्य सत्त्वं लोकवेदाभ्यामवगम्यत इति, तदयुक्तम्; असद्य्वपदेशात्- ‘असदेवेदमग्र आसीत्’ ‘असद्वा इदमग्र आसीत्’ ‘इदं वाग्रे नैव किञ्चनासीत्’ इति; लोके च ‘सर्वमिदं घटशरावादिकं पूर्वा-ह्णे नासीत्’ इति; अतो यथोक्तं नोपपद्यत इति चेत्-तन्न; धर्मान्तरेण तथा व्यपदेशात् । स खल्वसद्य्वपदेशस्त-स्यैव कार्यद्रव्यस्य पूर्वकाले धर्मान्तरेण-संस्थानान्तरेण; न भवदभिप्रेतेन तुच्छत्वेन । सत्त्वासत्त्वे हि द्रव्यधर्मा-वित्युक्तम् । तत्र सत्त्वधर्माद्धर्मान्तरमसत्त्वम् । इदंशब्दनिर्दिष्टस्य जगतः सत्त्वधर्मो नामरूपे; असत्त्वधर्मस्तु तद्विरोधिनी सूक्ष्मावस्था; अतो जगतो नामरूपयुक्तस्य तद्विरोधिसूक्ष्मदशापत्तिरसत्त्वम् । कथमिदमवगम्यते ? वाक्यशेषाद्युक्तेः शब्दान्तराच्च । वाक्यशेषस्तावत् ‘इदं वा अग्रे नैव किञ्चनासीत्’ इत्यत्र ‘तदसदेव सन्मनो-ऽकुरुत स्यामिति’ इति । अनेन वाक्यशेषगतेन मनस्कारलिङ्गेनासच्छब्दार्थे तुच्छातिरिक्ते निश्चिते तदैकार्थ्यात् ‘असदेवेदम्’ इत्यादिष्वप्यसच्छब्दस्यायमेवार्थ इति निश्चीयते । युक्तेश्च असत्त्वस्य धर्मान्तरत्वमवगम्यते; युक्तिर्हि सत्त्वासत्त्वे पदार्थधर्माववगमयति । मृद्द्रव्यस्य पृथुबुध्नोदराकारयोगो घटोऽस्तीति व्यवहारहेतुः, तस्यैव तद्विरोध्यवस्थान्तरयोगो घटो नास्तीतिव्यवहारहेतुः, तत्र कपालाद्यवस्थायास्तद्विरोधित्वेन सैव घटावस्थस्य नास्तीति व्यवहारहेतुः । न च तद्य्वतिरिक्तो घटाभावो नाम कश्चिदुपलभ्यते; न च तत्कल्प्यते, तावतैवाभाव-  २.१.१८        व्यवहारोपपत्तेः । तथा शब्दान्तराच्च पूर्वकाले धर्मान्तरयोग एवावगम्यते । शब्दान्तरं च पूर्वोदाहृतं ‘सदेव सोम्येदमग्र आसीत्’ इत्यादिकम् । तत्र हि ‘कुतस्तु खलु सोम्येवं स्यात्’ इति तुच्छत्वमाक्षिप्य ‘सदेव सो-म्येदमग्र आसीत्’ इति स्थापितम् । ‘तद्धेदं तर्ह्यव्याकृतमासीत् तन्नामरूपाभ्यां व्याक्रियत’ इति सुस्पष्टमुक्तम् ।  </div>
</div>
<div class="verse" type="sutra" id="SB_C02_S01_V19" data-adhikaranaID="SB_C02_S01_A041" data-adhikarana="आरम्भणाधिकरणम्">
<div class="leading_bhashya" id="SB_C02_S01_V19_I01">  इदानीं कार्यस्य कारणादनन्यत्वे निदर्शनद्वयं द्वाभ्यां सूत्राभ्यां दर्शयति -</div>
<div class="versetext"> पटवच्च ।। १९ ।।</div>
<div class="bhashya" id="SB_C02_S01_V19_B1"> यथा तन्तव एव व्यतिषङ्गविशेषभाजः पट इति नामरूपकार्यान्तरादिकं भजन्ते; तद्वद्ब्रह्मापि ।। </div>
</div>
<div class="verse" type="sutra" id="SB_C02_S01_V20" data-adhikaranaID="SB_C02_S01_A041" data-adhikarana="आरम्भणाधिकरणम्">
<div class="versetext"> यथा च प्राणादिः ।। २० ।।  </div>
<div class="bhashya" id="SB_C02_S01_V20_B1">यथा च वायुरेक एव शरीरे वृत्तिविशेषं भचमानः प्राणापानादिनामरूपकार्यान्तराणि भजते; तद्वत् ब्रह्मै-कमेव विचित्रस्थिरत्रसरूपं जगद्भवतीति परमकारणात्परस्माद्ब्रह्मणोऽनन्यत्वं जगतः सिद्धम् ।।</div>
</div>
<div class="verse" type="sutra" id="SB_C02_S01_V21" data-adhikaranaID="SB_C02_S01_A042" data-adhikarana="इतरव्यपदेशाधिकरणम्">
<div class="versetext">  इतरव्यपदेशाद्धिताकरणादिदोषप्रसक्तिः ।। २१ ।।   </div>
<div class="bhashya" id="SB_C02_S01_V21_B1"> जगतो ब्रह्मानन्यत्वं प्रतिपादयद्भिः ‘तत्त्वमदि’ ‘अयमात्मा ब्रह्म’ इत्यादिभिर्जीव- स्यापि ब्रह्मानन्यत्वं व्यपदिश्यत इत्युक्तम्; तत्रेदं चोद्यते; यदीतरस्य जीवस्य ब्रह्मभावोऽमीभिर्वाक्यैर्व्यप-दिश्यते तदा ब्रह्मणः सार्वज्ञ्यसत्यसङ्कल्पत्वादियुक्तस्यात्मनो हितरूपजगदकरणमहितरूपजगत्करणमि- त्यादयो दोषाः प्रसज्येरन् । आध्यात्मिकाधिदैविकाधिभौतिकानन्तदुः रवाकरं चेदं जगत्; न चेदृशे स्वानर्थे स्वाधीनो बुद्धिमान्प्रवर्तते । जीवाद्ब्रह्मणो भेदवादिन्यः श्रुतयो जगद्ब्रह्मणोरनन्यत्वं वदता त्वयैव परित्यक्ताः, भेदे सत्यनन्यत्वासिद्धेः ।</div>
<div class="bhashya" id="SB_C02_S01_V21_B2"> औपाधिकभेदविषया भेदश्रुतयः स्वाभाविकाभेदविषयाश्चाभेदश्रुतय इति चेत्-तत्रेदं वक्तव्यम्; स्वभावतः स्वस्मादभिन्नं जीवं किमनुपहितं जगत्कारणं ब्रह्म जानाति वा, न वा ? न जानाति चेत्सर्वज्ञत्वहानिः, जानाति चेत्-स्वस्मादभिन्नस्य जीवस्य दुःखं स्वदुःखमिति जानतो ब्रह्मणो हिताकरणा-हितकरणादिदोषप्रसक्तिरनिवार्या ।</div>
<div class="bhashya" id="SB_C02_S01_V21_B3">  जीवब्रह्मणोरज्ञानकृतोभेदः, तद्विषया भेदश्रुतिरिति चेत्; तत्रापि जीवा-ज्ञानपक्षे पूर्वोक्तो विकल्पस्तत्फलं च तदवस्थम् । ब्रह्माज्ञानपक्षे स्वप्रकाशस्वरूपस्य ब्रह्मणोऽज्ञानसाक्षित्वं तत्कृतजगत्सृष्टिश्च न सम्भवति । अज्ञानेन प्रकाशस्तिरोहितश्चेत् तिरोधानस्य प्रकाशनिवृत्तिकरत्वेन प्रका-शस्यैव स्वरूपत्वात्स्वरूपनिवृत्तिरेवेति स्वरूपनाशादिदोषसहस्रं प्रागेवोदीरितम्; अत इदमसङ्गतं ब्रह्मणो जगत्कारणत्वम् । </div>
</div>
<div class="verse" type="sutra" id="SB_C02_S01_V22" data-adhikaranaID="SB_C02_S01_A042" data-adhikarana="इतरव्यपदेशाधिकरणम्">
<div class="leading_bhashya" id="SB_C02_S01_V22_I01"> इति प्राप्तेऽभिधीयते -</div>
<div class="versetext">अधिकं तु भेदनिर्द्देशात् ।। २२ ।।</div>
<div class="bhashya" id="SB_C02_S01_V22_B1"> तुशब्दः पक्षं व्यावर्तयति; आध्यात्मिकादिदुःखयोगार्हात्प्रत्यगात्मनः अधिकम्-अर्थान्तरभूतं ब्रह्म । कुतः? भेदनिर्देशात्-प्रत्यगात्मनो हि भेदेन निर्द्दिश्यते परं ब्रह्म ‘य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृतः’ ‘पृथगात्मनां प्रेरितारं च मत्वा</div>
</div>
<div class="verse" type="sutra" id="SB_C02_S01_V23" data-adhikaranaID="SB_C02_S01_A042" data-adhikarana="इतरव्यपदेशाधिकरणम्">
<div class="versetext">  अश्मादिवच्च तदनुपपत्तिः ।। २३ ।। </div>
<div class="bhashya" id="SB_C02_S01_V23_B1">  अश्मकाष्ठलोष्ठतृणादीनामत्यन्तहेयानां सततविकारास्पदानामचिद्विशेषाणां निरवद्यनिर्विकार-निखिलहेयप्रत्यनीककल्याणैकतानस्वेतरसमस्तवस्तुविलक्षणानन्तज्ञानान्दैकस्वरूपनानाविधानन्तमहा-विभूतिब्रह्मस्वरूपैक्यं यथा नोपपद्यते तथा चेतनस्याप्यनन्तदुःखयोगार्हस्य खद्योतकल्पस्यापहतपाप्मेत्या-दिवाक्यावगतसकलहेतयप्रत्यनीकानवधिकातिशयासङ्खयेयकल्याणगुणाकरब्रह्मभावानुपपत्तिः । सामाना-धिकरण्यनिर्देशः ‘यस्यात्मा शरीरम्’ इत्यादिश्रुतेर्जीवस्य ब्रह्मशरीरत्वात् ब्रह्मणो जीवशरीरतया तदात्म-त्वेनावस्थितेर्जीवप्रकारब्रह्मप्रतिपादनपरश्चैतदविरोधी, प्रत्युतैतस्यार्थस्योपपादकश्चेति ‘अवस्थितेरिति काश-कृत्स्नः’ इत्यादिभिरसकृदुपपादितम् । अतस्सर्वावस्थं ब्रह्म चिदचिद्वस्तुशरीरमिति सूक्ष्मचिदचिद्वस्तुशरीरं ब्रह्म कारणम्; तदेव ब्रह्म स्थूलचिदचिद्वस्तुशरीरं जगदाख्यं कार्यमिति जगद्ब्रह्मणोः सामानाधिकरण्योपपत्तिः जगतो ब्रह्मकार्यत्वम् ब्रह्मणोऽनन्यत्वम् अचिद्वस्तुनो जीवस्य च ब्रह्मणश्च परिणामित्वदुःखित्वकल्याणगुणाकरत्व-  २.१.२३        स्वभावासङ्करस्सर्वश्रुत्यविरोधश्च भवति । ‘सदेव सोम्येदमग्र आसीदेकमेव’ इत्यविभागावस्थायामप्यविद्यु-क्तजीवस्य ब्रह्मशरीरतया सूक्ष्मरूपेणावस्थानमवश्याभ्युपगन्तव्यम्, ‘वैषम्यनैर्घृण्ये न सापेक्षत्वात्;’ ‘न कर्माविभागादिति चेन्नानादित्वादुपपद्यते चाप्युपलभ्यते च’ इति सूत्रद्वयोदितत्वात्तदानीमपि सूक्ष्मरूपेणा-वस्तानस्य । अविभागस्तु नामरूपविभागाभावादुपपद्यते; अतो ब्रह्मकारणत्वं सम्भवत्येव । ये पुनरस्यैव जीवस्याविद्यावियुक्तावस्थामभिप्रेत्येवं भेदं वर्णयन्ति तेषामिदं सर्वमसङ्गतं स्यात्; न हि तदवस्थस्य सर्वज्ञत्वं सर्वेश्वरत्वं समस्तकारणत्वं सर्वात्मत्वं सर्वनियन्तृत्वमित्यादीनि सन्ति । अनेनैव रूपेण ह्याभिः श्रुतिभिः प्रत्यगात्मनो भेदः प्रतिपाद्यते; तस्य सर्वस्याविद्यापरिकल्पितत्वात् । तत्सर्वं ह्यविद्यापरिकल्पितं त्वन्मते । न चाविद्यापरिकल्पितस्याविद्यावस्थायां शुक्तिकारजतादिभेदवत्परस्परभेदोऽत्र सूत्रकारेण ‘अधिकं तु भेदनि-र्द्देशात्’ इत्यादिषु प्रतिपाद्यते; ब्रह्मजिज्ञासा कर्त्तव्येति जिज्ञास्यतया प्रक्रान्तस्य ब्रह्मणो जगज्जन्मादिकारणस्य  २.१.२३        वेदान्तवेद्यत्वम् तस्य च स्मृतिन्यायविरोधपरिहारश्च क्रियते; ‘अपीतौ तद्वत्प्रसङ्गादसमञ्जसम्’ ‘न तु दृष्टा-न्तभावात्’ इति सूत्रद्वयमेतदधिकरणसिद्धमनुवदति; तत्र हि विलक्षणयोः कार्यकारणभावसम्भव एवाधि-करणार्थः । ‘असदिति चेन्न प्रतिषेधमात्रत्वात्’ इति च पूर्वाधिकरणस्थमनुवदति ।। </div>
</div>
<div class="verse" type="sutra" id="SB_C02_S01_V24" data-adhikaranaID="SB_C02_S01_A043" data-adhikarana="उपसंहारदर्शनाधिकरणम्">
<div class="versetext"> उपसंहारदर्शनान्नेति चेन्न क्षीरवद्धि ।। २४ ।। </div>
<div class="bhashya" id="SB_C02_S01_V24_B1"> परस्य ब्रह्मणः सर्वज्ञस्य सत्यसङ्कल्पस्य स्थूलसूक्ष्मावस्थसर्वचेतनाचेतनवस्तुशरीरतया  २.१.२४        सर्वप्रकारत्वेन सर्वात्मत्वं सकलेतरविलक्षणत्वं चाविरुद्धमिति स्थापितम्; इदानीं सत्यसङ्कल्पस्य परस्य ब्रह्मणः सङ्कल्पमात्रेण विचित्रजगत्सृष्टियोगो न विरुद्ध इति स्थाप्यते । ननु च परमिरशक्तीनां कारककला-पोपसंहारसापेक्षत्वदर्शनेन सर्वशक्तेर्ब्रह्मणः कारककलापानुपसंहारेण जगत्कारणत्वविरोधः कथमाशङ्कयते ? उच्यते; लोके तत्तत्कार्यजननशक्तियुक्तस्यापि तत्तदुपकरणापेक्षित्वदर्शनात्सर्वशक्तियुक्तस्य परस्य ब्रह्मणोऽपि तत्तदुपकरणविरहिणः स्रष्टृत्वं नोपपद्यत इति कस्यचिन्मन्दधियः शङ्का जायत इति सा निराक्रियते । घटपटा-दिकारणभूतानां कुलालकुविन्दादीनां तज्जननसामर्थ्ये सत्यपि कानिचिदुपकरणान्युपसंहत्यैव जनयितृत्वं दृश्यते । तज्जननाशक्ताः कारककलापोपसंहारेऽपि जनयितुं न शक्नुवन्ति; शक्ताः पुनः कारककलापोपसंहारे जनयन्तीत्येतानेव विशेषः । ब्रह्मणोऽपि सर्वशक्तेः सर्वस्य जनयितृत्वं तदुपकरणानामनुपसंहारे नोपपद्यते, प्राक्सृष्टेश्चासहायत्वं ‘सदेव सोम्येदमग्र आसीत्’ ‘एको ह वै नारायण आसीत्’ इत्यादिषु पतीयते; अतः स्रष्टृत्वं नोपपद्यत इत्येवं प्राप्तम् । तदिदमाशङ्कते-उपसंहारदर्शनान्नेति चेदिति । </div>
<div class="bhashya" id="SB_C02_S01_V24_B2"> परिहरति - न क्षीरवद्धीति । न सर्वेषां कार्यजननशक्तानामुपसंहारसापेक्षत्वमस्ति; यथा क्षीरजला-देर्दधिहिमजननशक्तस्य तज्जनने; एवं ब्रह्मणोऽपि स्वयमेव सर्वजननशक्तेः सर्वस्य जनयितृत्वमुपपद्यते । हीति प्रसिद्धवन्निर्द्देशश्चोद्यस्य मन्दताख्यापनाय । क्षीरादिष्वातञ्चनाद्यपेक्षा न दध्यादिभावाय; अपि तु शैध्य्रार्थं रसविशेषार्थं च ।।  </div>
</div>
<div class="verse" type="sutra" id="SB_C02_S01_V25" data-adhikaranaID="SB_C02_S01_A043" data-adhikarana="उपसंहारदर्शनाधिकरणम्">
<div class="versetext">  देवादिवदपि लोके ।। २५ ।।  </div>
<div class="bhashya" id="SB_C02_S01_V25_B1"> यथा देवादयः स्वे स्वे लोके सङ्कल्पमात्रेण स्वापेक्षितानि सृजन्ति तथाऽसौ पुरुषोत्तमः कृत्स्नं जगत् सङ्कल्पमात्रेण सृजति । देवादीनां वेदावगतशक्तीनां दृष्टान्ततयोपादानम्, ब्रह्मणो वेदावकतशक्तेः सुखग्र-हणायेति प्रतिपत्तव्यम् ।।  </div>
</div>
<div class="verse" type="sutra" id="SB_C02_S01_V26" data-adhikaranaID="SB_C02_S01_A044" data-adhikarana="कृत्स्नप्रसक्त्यधिकरणम्">
<div class="versetext">  कृत्स्नप्रसक्तिर्निरवयवत्वशब्दकोपो वा ।। २६ ।।</div>
<div class="bhashya" id="SB_C02_S01_V26_B1"> ‘सदेव सोम्येदमग्र आसीत्’ ‘इदं वा अग्रे नैव किञ्चनासीत्’ ‘आत्मा वा इदमेक एवाग्र आसीत्’ इत्यादिषु कारणावस्थायां ब्रह्मैकमेव निरवयवमासीदिति कारणावस्थायां निरस्तचिद-चिद्विभागतया निरवयवं ब्रह्मैवासीत्दियुक्तम्; तदविभागमेकं निरवयवमेव ब्रह्म बहु स्यामिति सङ्कल्प्य आकाशवाय्वादिविभागं ब्रह्मादिस्तम्बपर्यन्तं क्षेत्रज्ञविभागं चाभवदिति च तम्; एवं सति तदेव परं ब्रह्म कृत्स्नं कार्यत्वेनोपयुक्तमित्यभ्युपगन्तव्यम् । अथ चिदंशः क्षेत्रज्ञविभागविभक्तः, अचिदंशश्चाकाशादिवि-भागविभक्त इत्युच्यते, तदा ‘सदेव सोम्येदमग्र आसीत् एकमेवाद्वितीयम्’ ‘ब्रह्मैकमेव आत्मैक एव’ इत्ये-वमादयः कारणभूतस्य ब्रह्मणो निरवयवत्ववादिनः शब्दाः कुप्येयुः-बाधिता भवेयुः । यद्यपि सूक्षमचिदचि-द्वस्तुशरीरं ब्रह्म कारणम्, स्थूलचिदचिद्वस्तुशरीरं ब्रह्मकायर्मित्यभ्युपगम्यते; तथापि शरीर्यंशस्यापि कार्य-त्वाभ्युपगमादुक्तदोषो दुर्वारः, तस्य निरवयवस्य बहुभवनं च नोपपद्यते । कार्यत्वानुपयुक्तांशस्थितिश्च नोप-पद्यते । तस्मादसमञ्जसमिवाभाति । अतो ब्रह्मकारणत्वं नोपपद्यते ।। </div>
</div>
<div class="verse" type="sutra" id="SB_C02_S01_V27" data-adhikaranaID="SB_C02_S01_A044" data-adhikarana="कृत्स्नप्रसक्त्यधिकरणम्">
<div class="leading_bhashya" id="SB_C02_S01_V27_I01">इत्याक्षिप्ते समाधत्ते -</div>
<div class="versetext">  श्रुतेस्तु शब्दमूलत्वात् ।। २७ ।। </div>
<div class="bhashya" id="SB_C02_S01_V27_B1"> तुशब्द उक्तदोषं व्यावर्तयति । नैवमसामञ्जस्यम्; कुतः ? श्रुतेः-श्रुतिस्तावन्निरवयवत्वं ब्रह्मणस्ततो विचित्रसर्गं चाह, श्रौतेऽर्थे यथाश्रुति प्रतिपत्तव्यमित्यर्थः । ननु च श्रुतिरपि अग्निना सिञ्चेदितिवत्परस्परा-न्वयायोग्यमर्थं प्रतिपादयितुं समर्था; अत आह-शब्दमूलत्वादिति । शब्दैकप्रमाणकत्वेन सकलेतरवस्तु-विसजातीयत्वादस्यार्थस्य विचित्रशक्तियोगो न विरुध्यत इति न सामान्यतो दृष्टं साधनं दूषणं वा अर्हति ब्रह्मा ।</div>
</div>
<div class="verse" type="sutra" id="SB_C02_S01_V28" data-adhikaranaID="SB_C02_S01_A044" data-adhikarana="कृत्स्नप्रसक्त्यधिकरणम्">
<div class="versetext"> आत्मनि चैवं विचित्राश्च हि ।। २८ ।।  </div>
<div class="bhashya" id="SB_C02_S01_V28_B1">   किञ्च, एवम्-वस्त्वन्तरसम्बन्धिनो धर्मस्य वस्त्वन्तरे चारोपणे सति, अचेतने घटादौ धर्मास्त-द्विसजातीये चेतने नित्ये आत्मन्यपि प्रसज्यन्ते । तदप्रसक्तिश्च भावस्वभाववैचित्र्यादित्याह-विचित्राश्च हीति । यथा अग्निजलादीनामन्योन्यविसातीयानामोष्ण्यादिशक्तयश्च विसजातीया दृश्यन्ते; तद्वल्लोकदृष्टविसजातीये परे ब्रह्मणि तत्रतत्रादृष्टः सहस्रशः शक्तयस्सन्तीति न किञ्चिदनुपपन्नम् । यथोक्तं भगवता पराशरेण ‘निर्गुण-स्याप्रमेयस्य शुद्धस्याप्यमलात्मनः । कथं सर्गादिकर्तृत्वं ब्रह्मणोऽभ्युपगम्यते’ । इति सामान्यदृष्टया परिचोद्य ‘शक्तयः सर्वभावानामचिन्त्यज्ञानगोचराः । यतोऽतो ब्रह्मणस्तास्तु सर्गाद्या भावशक्तयः । भवन्ति तपतां श्रेष्ठ पावकस्य यथोष्णता’ इति । श्रुतिश्च ‘किं स्विद्वनं क उ स वृक्ष आसीद्यतो द्यावापृथिवी निष्टतक्षुः । मनीषिणो मनसा पृच्छतेदुतद्यदध्यतिष्ठद्भुवनानि धारयन् । ब्रह्म वनं ब्रह्म स वृक्ष आसीद्यतो द्यावापृथिवी निष्टतक्षुः । मनीषिणो मनसा विब्रवीमि वो ब्रह्माध्यतिष्ठद्भुवनानि धारयन्’ इति । सामान्यतो दृष्टं चोद्यं सर्ववस्तुविलक्षणे परे ब्रह्मणि नावतरतीत्यर्थः ।।  </div>
</div>
<div class="verse" type="sutra" id="SB_C02_S01_V29" data-adhikaranaID="SB_C02_S01_A044" data-adhikarana="कृत्स्नप्रसक्त्यधिकरणम्">
<div class="leading_bhashya" id="SB_C02_S01_V29_I01"> इतश्च - </div>
<div class="versetext">  स्वपक्षदोषाच्च ।। २९ ।।</div>
<div class="bhashya" id="SB_C02_S01_V29_B1">   स्वपक्षे-प्रधानादिकारणवादे लौकिकवस्तुविसजातीयत्वाभावेन प्रधानादेर्लोकदृष्टा दोषास्तत्र भवे-  २.१.२९        युरिति सकलेतरविलक्षणं ब्रह्मैव कारणमभ्युपगन्तव्यम् । प्रधानं च निरवयवम्; तस्य निरवयवस्य कथ- मिव महदादिविचित्रजगदारम्भ उपपद्यते । सत्त्वं रजस्तम इति तस्यावयवा विद्यन्त इति चेत् तत्रेदं विवे-चनीयम् किं सत्त्वरजस्तमसां समूहः प्रधानम्; उत सत्त्वरजस्तमोभिरारब्धं प्रधानम् ? अनन्तरे कल्पे प्रधानं कारणमिति स्वाभ्युपगमविरोधः, स्वाभ्युपेतसङ्खयाविरोधश्च । समूहपक्षे च तेषां निरवयवत्वेन प्रदेशभेद-मनपेक्ष्य संयुज्यमानानां न स्थूलद्रव्यारम्भकत्वसिद्धिः । परमाणुकारणवादेऽपि तथैव अणवो हि निरंशाः निष्प्रदेशाः प्रदेशभेदमनपेक्ष्य परस्परं संयुज्यमाना अपि न स्थूलकार्यारम्भाय प्रभवेयुः ।</div>
</div>
<div class="verse" type="sutra" id="SB_C02_S01_V30" data-adhikaranaID="SB_C02_S01_A044" data-adhikarana="कृत्स्नप्रसक्त्यधिकरणम्">
<div class="versetext"> सर्वोपेता च तद्दर्शनात् ।। ३० ।। </div>
<div class="bhashya" id="SB_C02_S01_V30_B1">  सकलेतरवस्तुविसतीया परा देवता सर्वक्तयुपेता च । तथैव परां देवतां दर्शयन्ति हि श्रुतयः ‘पराऽस्य शक्तिर्विविधैव श्रूयते स्वाभाविकी ज्ञानबलक्रिया च’ तथा ‘अपहतपाप्मा विजरो विमृत्युर्विशोकोविजि-घत्सोऽपिपासः’ इति सकलेतरविसजातीयतां परस्या देवतायाः प्रतिपाद्य ‘सत्यकामः सत्यसङ्कल्पः’ इति सर्वशक्तियोगं प्रतिपादयन्ति । तथा ‘मनोमयः प्राणशरीरो भारूपः सत्यकामः सत्यसङ्कल्प आकाशात्मा सर्वकर्मा सर्वकामः सर्वगन्धः सर्वरसः सर्वमिदमभ्यात्तो अवाक्यनादरः’ इति च ।</div>
</div>
<div class="verse" type="sutra" id="SB_C02_S01_V31" data-adhikaranaID="SB_C02_S01_A044" data-adhikarana="कृत्स्नप्रसक्त्यधिकरणम्">
<div class="versetext"> विकरणत्वान्नेति चेत्तदुक्तम् ।। ३१ ।। </div>
<div class="bhashya" id="SB_C02_S01_V31_B1"> यद्यप्येकमेव ब्रह्म सकलेतरविलक्षणं सर्वशक्ति; तथापि ‘न तस्य कार्यं करणं च विद्यते’ इति करणवि-रहिणस्तस्य न कार्यारम्भः सम्भवतीति चेत्; तत्रोत्तरम्- ‘शब्दमूत्लबात्’ ‘विचित्राश्च हि’ इत्युक्तम् ।  २.१.३१        शब्दैकप्रमाणकं सकलेतरविलक्षणं तत्तत्करणविरहेणापि तत्तत्कार्यसमर्थमित्यर्थः । तथा च श्रुतिः ‘पश्यत्य- चक्षुः स ◌ृणोत्यकर्णः । अपाणिपादो जवनो ग्रहीता’ इत्येवमाद्या ।</div>
</div>
<div class="verse" type="sutra" id="SB_C02_S01_V32" data-adhikaranaID="SB_C02_S01_A045" data-adhikarana="प्रयोजनवत्त्वाधिकरणम् ">
<div class="versetext">  न प्रयोजनवत्त्वात् ।। ३२ ।।  </div>
<div class="bhashya" id="SB_C02_S01_V32_B1">  यद्यपीश्वरः प्राक् सृष्टेरेक एव सन् सकलेतरविलक्षणत्वेन सर्वार्थशकितयुक्तः स्वयमेव विचित्रं जगत्स्रष्टुं शक्नोति; तथापीश्वरकारणत्वं न सम्भवति, प्रयोजनवत्त्वाद्विचित्रसृष्टेः, ईश्वरस्य च प्र-योजनाभावात् । बुद्धिपूर्वकारिणामारम्भे द्विविधं हि प्रयोजनं-स्वार्थः परार्थो वा । न हि परस्य ब्रह्मणः स्व-भावत एवावाप्तसमस्तकामस्य जगत्सर्गेण किञ्चन प्रयोजनमनवाप्तमवाप्यते । नापि परार्थः, अवाप्तकामस्य परार्तता हि परानुग्रहेण भवति; न चेदृशगर्भजन्मजरामरणनरकादिनानाविधानन्तदुःखबहुलं जगत्करुणावान् सृजति, प्रत्युत सुखैकतानमेव जनयेज्जगत्करुणया सृजन्; अतः प्रयोजनताभावाद्ब्रह्मणः कारणत्वं नोप- पद्यत इति ।।</div>
</div>
<div class="verse" type="sutra" id="SB_C02_S01_V33" data-adhikaranaID="SB_C02_S01_A045" data-adhikarana="प्रयोजनवत्त्वाधिकरणम् ">
<div class="leading_bhashya" id="SB_C02_S01_V33_I01">एवं प्राप्ते प्रचक्ष्महे -  </div>
<div class="versetext">  लोकवत्तु लीलाकैवल्यम् ।। ३३ ।।  </div>
<div class="bhashya" id="SB_C02_S01_V33_B1">  अवाप्तसमस्तकामस्य परिपूर्णस्य स्वसङ्कल्पविकार्यविविधविचित्रचिदचिन्मिश्रजगत्सर्गे लीलैव केवलं  २.१.३३        प्रयोजनम्, लोकवत्-यथा लोके सप्तद्वीपा मेव मेदिनीमधितिष्ठतः सम्पूर्णशौर्यवीर्यपराक्रमस्यापि महाराजस्य केवललीलैकप्रयोजनाः कन्तुकाद्यारस्भादृश्यन्ते; तथैव परस्यापि ब्रह्मणः स्वसङ्कल्पमात्रावकप्तजगज्जन्मस्थि-तिध्वंसादेर्लीलैव प्रयोजनमिति निरवद्यम् ।।</div>
</div>
<div class="verse" type="sutra" id="SB_C02_S01_V34" data-adhikaranaID="SB_C02_S01_A045" data-adhikarana="प्रयोजनवत्त्वाधिकरणम् ">
<div class="versetext"> वैषम्यनैर्घृण्ये न सापेक्षत्वात्तथा हि दर्शयति ।। ३४ ।।</div>
<div class="bhashya" id="SB_C02_S01_V34_B1"> यद्यपि परमपुरुषस्य सकलेतरचिदचिद्वस्तुविलक्षणस्याचिन्त्यशक्तियोगात्प्राक्सृष्टेरेकस्य निरवयवस्यापि विचित्रचिदचिन्मिश्रजगत्सृष्टिः सम्भाव्येत, तथापि देवतिर्यङ्मनुष्यस्थावरात्मनोत्कृष्टमध्यमापकृष्टसृष्टया पक्षपातः प्रसृज्येत, अतिघोरदुःखयोगकरणान्नैर्घृण्यं चावर्जनीयमिति । तत्रोत्तरम्-न सापेक्षत्वादिति । न प्रसज्येयातां वैषम्यनर्घृण्ये, कुतः ? सापेक्षत्वात्-सृज्यमानदेवादिक्षेत्रज्ञकर्मसापेक्षत्वाद्विषमसृष्टेः । देवादीनां क्षेत्रज्ञानां देवादिशरीरयोगं तत्तत्कर्मसापेक्षं दर्शयन्ति हि श्रुतिस्मृतयः ‘साधुकारी साधुर्भवति पापकारी पापो भवति पुण्यः पुण्येन कर्मणा भवति पापः पापेन कर्मणा’ तथा भगवता पराशरेणापि देवादिवैचित्र्यहेतुः सृज्यमानानां क्षेत्रज्ञानां प्राचीनकर्मशक्तिरेवेत्युक्तं ‘निमित्तमात्रमेवासौ सृज्यानां सर्गकर्माणि । प्रधान-कारणीभूता यतो वै सृज्यशक्तयः । निमित्तमात्रं मुक्तवैव नान्यत्किञ्चिदपेक्षते । नीयते तपतां श्रेष्ठ स्वशक्तया वस्तु वस्तुताम्’ इति । स्वशक्तया-स्वकर्मणैव देवादिवस्तुताप्रष्तिरिति ।</div>
</div>
<div class="verse" type="sutra" id="SB_C02_S01_V35" data-adhikaranaID="SB_C02_S01_A045" data-adhikarana="प्रयोजनवत्त्वाधिकरणम् ">
<div class="versetext">  न कर्माविभागादिति चेन्नानादित्वादुपपद्यते चाप्युपलभ्यते च ।। ३५ ।। </div>
<div class="bhashya" id="SB_C02_S01_V35_B1">  प्राक्सृष्टेः क्षेत्रज्ञा नाम न सन्ति कुतः ? अविभागश्रवणात्, ‘सदेव सोम्येदमग्र आसीत्’ इति; अतः तदानीं तदभावात्तत्कर्म न विद्यते, कथं तदपेक्षं सृष्टिवेषम्यमित्युच्यत इति चेन्न अनादित्वात् क्षेत्रज्ञानां  २.१.३५        तत्कर्मप्रवाहाणां च । तदनादित्वेऽप्यविभाग उपपद्यते च; यतस्तत् क्षेत्रज्ञवस्तुपरित्यक्तनामरूपं ब्रह्मशरीर-त्तयापि पृथग्व्यपदेशानर्हमतिसूक्ष्मम् । तथा अनभ्युपगमे अकृताभ्यागमकृतविप्रणाशप्रसङ्गश्च । उपलभ्यते च तेषामनादित्वं ‘न जायते म्रियते वा विपश्चित्’ इति । सृष्टिप्रवाहानादित्वं च ‘सूर्याचन्द्रमसौ धाता यथा-पूर्वमकल्पयत्’ इत्यादौ । ‘तद्धेदं तार्ह्यव्याकृतमासीत्तन्नामरूपाभ्यां व्याक्रियत’ इति नामरूपव्याकरणमा-त्रश्रवणात् क्षेत्रज्ञानं स्वरूपानादित्वं सिद्धम् । स्मृतावपि ‘प्रकृतिं पुरुषं चैव विद्धयनादी उभावपि’ इति । अतस्सर्वविलक्षणत्वात्सर्वशक्तित्वाल्लीलैकप्रयोजनत्वात् क्षेत्रज्ञकर्मानुगुण्येन विचित्रसृष्टियागाद्ब्रह्मैव जग-त्कारणम् । </div>
</div>
<div class="verse" type="sutra" id="SB_C02_S01_V36" data-adhikaranaID="SB_C02_S01_A045" data-adhikarana="प्रयोजनवत्त्वाधिकरणम् ">
<div class="versetext"> सर्वधर्मोपपत्तेश्च ।। ३६ ।। </div>
<div class="bhashya" id="SB_C02_S01_V36_B1"> प्रधानपरमाण्वादीनां कारणत्वे यद्धर्मवैकल्यमुक्तं वक्ष्यमाणं च, तस्य सर्वस्य धर्मजातस्य कारणत्वो-पपादिनो ब्रह्मण्यमुपपत्तेश्च ब्रह्मैव जगत्कारणमिति स्थितम् ।। </div>
<div class="authorline">श्रीमद्भगवद्रामानुजविरचिते शारीरक-मीमांसाभाष्ये द्वितीयस्याध्यायस्य प्रथमः पादः ।।</div>
</div>
</div>
<div class="section" id="SB_C02_S02" type="paada" data-name=" द्वितीयः पादः " data-title="द्वितीयाध्याये  द्वितीयः पादः ">
<div class="verse" type="sutra" id="SB_C02_S02_V01" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="versetext">रचनानुपपत्तेश्च नानुमानं प्रवृत्तेश्च ।। १ ॥</div>
<div class="bhashya" id="SB_C02_S02_V01_B1"> उक्तं जगज्जन्मादिकारणं परं ब्रह्मेति; तत्र परैरुद्भाविताश्च दोषाः परिहृताः, इदानीं स्वपक्षरक्षणाय परपक्षाः प्रतिक्षिप्यन्ते । इतरथा कस्यचिन्मन्दधियः तेषां पक्षाणां युत्तयाभासमूलतामजानतः प्रामाणिकत्वशङ्कया वैदिकपक्षे किंचिछद्धावैकल्यं जायेतापि । अतः परपक्षप्रतिक्षेपाय अनन्तरः पादः प्रवतर्ते ।तत्र प्रथमं तावत् कापिलमतं निरस्यते, वैदिकानुमतसत्कार्यवादाद्यर्थसंग्रहेण एतस्य सत्पक्षनिक्षेप-सम्भावनाभ्रमहेतुत्वातिरेकात् । ‘इक्षतेर्नाशब्दम्’ इत्यादिभिः वैदिकवाक्यानां अतत्परत्वमात्रमुक्तम्; अत्रैव तत्पक्षस्वरूपप्रतिक्षेपः क्रियत इति न पौनरुक्तयाशङ्का । एषा हि सांख्यानां दर्शनस्थितिः ‘मूलप्रकृतिरविकृतिः महदाद्याः प्रकृतिविकृतयः सप्त । षोडशकश्च विकारो न प्रकृतिर्न विकृतिः पुरुषः’ इति तत्त्वसंग्रहः । मूलप्रकृतिर्नाम सुखदुःखमाहात्मकानि लाघवप्र्रकाशचलनोपष्टम्भनगौरवावरण कार्याण्यत्यन्तातीन्द्रियाणि कार्य्यै-  २.२.१  कनिरूपणविवेकान्यन्यूनातिरेकाणि समतामुपतानि सत्त्वरजस्तमांसि द्रव्याणि; सा च सत्त्वरजस्तमसां साम्यरूपा प्रकृतिएका स्वयमचेताऽनेकचेतनभोगापवर्गार्था नित्या सर्वगता सततविक्रिया न कस्यचिद्विकृतिः, अपि तु परमकारणमेव । महदाद्यास्तद्विकृतयोः, अन्येषां च प्रकृतयः सप्त; महानहङ्कारः शब्दतनमात्रं स्पशत-न्मात्रं रूपतन्मात्रं रसतन्मात्रं गन्धतन्मात्रमिति । तत्र अहङ्कारस्त्रिधा - वैकातिकस्तैजसो भू◌ादिश्च, क्रमात्सा-त्त्विको राजसस्तामसश्च; तत्र वैकारिकः सात्त्विक इन्द्रिवादिः, भूतादिस्तामसो महाभतहेतुभूततन्मात्रहेतुः, तैजसो राजसस्तूभयोरनुग्राहकः । आकाशादीनि पञ्च महाभूतानि । श्रोत्रादीनि पञ्च ज्ञानेन्द्रियाणि, वागादीनि पञ्च कम्र्मेन्द्रियाणि, मन इति केवलविकाणाः षोडश; पुरुषस्तु निष्परिणामत्वेन न कस्यचित्प्रकृतिः, न कस्य-चिद्विकृति; । तत एव निर्धर्म्मकश्चैतन्यमात्रवपुर्नित्यो निष्क्रियः सर्वगतः प्रतिशरीरं भिन्नश्च; निर्विकारत्वान्नि-ष्क्रियत्वाच्च तस्य कर्तृत्वं भोक्तृत्वं च न सम्भवति । एवम्भूतेऽपि तत्त्वे मूढाः प्रकृतिपुरुषसन्निधिमात्रेण पुरुषस्य चैतन्यं प्रकृतावध्यस्य प्रकृतेश्च कर्तृत्वं स्पटिकमणाविव जपाकुसुमस्यारुणिमानं पुरुषऽध्यस्य अहं कर्ताभोक्तेति◌े मन्यन्ते । एवमज्ञानाद्भोगः तत्त्वज्ञानाच्चापवर्गः । तदेतत्प्रत्वक्षानुमानागमैः साधयन्ति, तत्र प्रत्यक्षसिद्धेषु पदार्थेषु नातीव विवादपदमस्ति । आगमोऽपि कपिलादिसर्वज्ञज्ञानमूल इति, सोऽपि प्रथमे काण्डे प्रमाण  २.२.१  लक्षणे निरस्यप्रयः । यदिदं प्रधानमेव जगत्कारणमित्यनुमानम्, तन्निरसनेन तन्मतं सर्वं निरस्तं भवतीति तदेव निरस्यते । ते चैवं वर्णयन्ति - कृत्स्नस्य जगतः एकमूलत्वमवश्याभ्युपगमनीयम्; अनेकेभ्यः कार्य्येत्पत्त्य-भ्युपगमे कारणानवस्थानात् । तन्तुप्रभृतयो ह्यवयवाः स्वांशभूतढः षड्भिः पार्श्चैः परस्परं स्युज्यमानां अवयविनमुत्पादयन्ति; ते च तन्त्वादयः स्वावयवैस्तथाभूतैरुत्पाद्यन्ते; ते च तथाभूतैः स्वावयवैरिति परमा-णुभिरपि स्वकीयैः षह्भिः पार्श्चैः स्युज्यमानैरेव स्वकार्य्येत्पादनमभ्युपेतव्यम्, अन्यथा प्रथिमानुपपत्तेः । परमाणवोऽप्यंशित्वेन स्वांशैस्तथततैवोत्पाद्यन्ते, ते च स्वांशैरिति न क्कचित्कारणव्यवस्थितिः, अतः कारण व्यवस्थासिद्धयर्थमेकं द्रव्यं विविधविचित्रपरिणामशक्तियुक्तम् स्वयमप्रच्युतस्वरूपमेव महदाद्यनन्तावस्थाश्रयः कारणमाश्रयणीयम् । तच्चैकं कारणं गुणत्रयसाम्यरूपं प्रधानमिति तत्कल्पने हेतुनुपन्यस्यन्ति ‘भेदानां परिमाणातसमन्वयाच्छक्तितः प्रवृत्तेश्च । कारणकार्यविभागात् अविभागाद्वैश्चरूप्यस्य ।। कारणमस्त्यव्यक्तम्’  २.२.१  इति । अयमर्थः - विश्वरूप्यमेव वैश्वरूप्यम्; विचित्रसन्निवेशं तनुभुवनादिकृत्स्नं जगत्; तच्च जगद्विचित्रसन्निवे-शत्वेन कार्य्यभूतं तत्सरूपाव्यक्तकारणकम् कुतः? कार्य्यत्वात्; कार्य्यस्य हि सर्वस्य तत्सरूपात्कारणविशेषा-द्विभागस्तस्तिन्नेवाविभागश्च दृश्यते; यथा घटमुकुटादेः कार्य्यस्य तत्सरूपान्मृत्सुवणदिः कारणाद्विभागस्त-स्मिन्नेव चाविभागः, अतो विश्वरूपस्य जगतस्त्सरूपात्प्रधानादुत्पत्तिः तस्मिन्नेव लयश्चेति  प्रधानकारणकमेव जगत् । गुणत्रयसाम्यरूपं प्रधानमेव जगत्सरूपकारणम्; सत्त्वरजस्तमोमयसुखदुःखमोहात्मकत्वाजगतः । यथा मृदात्मनो घटस्य मृद्द्रव्यमेव कारणम्, तदेव हि तदुत्पत्त्याख्यप्रवृत्तिशक्तिमत, तथा दर्शनात् । अव्यक्तस्य गुणसाम्यरूपस्य देशतः कालतश्चापतिमितस्यैव कारणत्वम् भेदानाम् महदहङ्कारतन्मात्रातीनां परिमितत्वादव-गम्यते । महनादीनि च घटादिवत्परिमितानि कृत्स्नजगदुत्पत्तौ न प्रभवन्ति, अतस्त्रिगुणं जगद्गुणत्रयसाम्यरूप- प्रधानैककारणमिति निश्चीयते ।। अत्रोच्यते - रचनानुपपत्तेश्च नानुमानं प्रवृत्तेश्च - अनुमी◌ेयत इत्यनुमानम्,  २.२.१  न भवदुक्तं प्रधानं विचित्रजगद्रचनेसमर्थम्, अचेतनत्वे सति तत्स्वभावाभिज्ञानधिष्ठितत्वात्; पदेवं तत्तथा, यथा रथप्रासादादिनिर्माणे केवलदार्वादिकम् । दार्वादेरचेतनस्य तज्ज्ञानधिष्ठितस्य कार्य्यारम्भानुपपत्तेदर्शनात, तज्ज्ञानधिष्ठितस्य कार्य्यारम्भप्रवृत्तेर्दर्शनाच्च न प्राज्ञानधिष्ठितं प्रधानं कारणमित्युक्तं भवति । चकारादनवय-स्यानैकान्त्यं समुच्चिनोति; न ह्यन्वितं शौक्लयगोत्वादि कारणत्वव्याप्तम्, न च वाच्यं माभृदन्वितानामपि शौक्लयादिधर्माणां कारणत्वम्, द्रव्यस्य तु हेमादेः कार्य्येऽन्वितस्य कारणत्वव्याप्तिरस्त्येव; सत्त्वादीन्यपि द्रव्याणि कार्य्येऽन्वितानि कारणत्वव्याप्तानि - इति । यतः सत्त्वादयो द्रव्यधर्म्माः, न तु द्रव्यस्वरूपम्, सत्त्वा-दयो हि पृथिव्यादिद्रव्यगतलघुत्वप्रकाशादि◌ेहेतुभूताः तत्स्वभावविशेषा एव न तु मृद्धिरण्यादिवद् द्रव्यतया  २.२.१  कार्य्यान्विता उपलभ्यन्त; गुणा इत्येव च सत्त्वादीनां प्रसिद्धिः । यच्च कारणव्यवथासिद्धये जगत एकमूल-त्वमुक्तं तदपि सत्वादीनामनेकत्वान्नोपपद्यते । अत एव कारणव्यवस्था च न सिद्धयति । साभ्यावस्थाः सत्वादय एव हि प्रधानमिति त्वन्मतम् । अतः कारणबहुत्वादनवस्था तदवस्थैव । न च तेषामपरिमितत्वेन व्यवस्थासिद्धिः । अपरिमितत्वे हि त्रयाणामपि सर्वगतत्वेन न्यूनाधिकभावाभावद्वैपमयासिद्धेः कार्य्यारम्भा-सम्भवात् । कार्य्यारम्भायैव परिमितत्वमवश्याश्रयणीयम् ।।</div>
</div>
<div class="verse" type="sutra" id="SB_C02_S02_V02" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="leading_bhashya" id="SB_C02_S02_V02_I01">यत्र रथादिषु स्पष्टं चेतनाधिष्ठितत्वं दृष्टं तद्वयतिरिक्तं सर्वं पक्षीकृतमित्याह -  </div>
<div class="versetext">पयोऽम्बुवच्चेत्तत्रापि॥ २ ॥</div>
<div class="bhashya" id="SB_C02_S02_V02_B1">   यदुक्तं प्रधानस्य प्राज्ञानधिष्ठितस्य विचित्रजगद्रचनानुपपत्तिरिति, तन्न; यतः पयोऽम्बुवत्प्रवृत्तिरुपपद्यते । पयसस्तावद्दधिभावेन परिणममानस्यानन्यापेक्षस्याद्यपरिस्पन्दनप्रभृतिपरिणामपरम्परा स्वत एवोपपद्यते; यथा च वारिदसवमुक्तस्याम्बुन एकरसस्य नालिकेलतालचूतकपित्थनिम्बतिन्ति◌ृण्यादिविचित्ररसरूपेण परिणाम-  प्रवृत्तिः स्वत एव दृश्यते; तथा प्रधानस्यापि परिणामस्वभावस्याऽन्यानधिष्ठितस्यैव प्रतिसर्गावस्थायां सदृश-परिणामेनावस्थितस्य सर्गावस्थायां गुणववैषम्यनिमित्तविचित्रपरिणाम उपपद्यते । यथोक्तं ‘परिणामतः’ सलिलवत् प्रतिप्रतिगुणाश्रयविशेषा’दिति । तदेवमव्यक्तमनन्यापेक्षं प्रवर्तत इति चेत् अत उत्तरं - तत्रापीति; यत् क्षीरजलादिदृष्टान्ततया निदर्शिम्, तत्रापि प्राज्ञानधिष्ठाने प्रवृत्तिर्नोपपद्यते । तदपि पूर्वमेव पक्षीकृतमित्य-भिप्रायः । ‘उपसंहारदशर्नान्नेति चेन्न क्षीरवद्धि‘ इत्यत्र दृष्टपरिकरान्तरतहितस्यापि स्वासाधारणपरिणाम उपपद्यत इत्येतावदुक्तम्, न प्राज्ञाधिष्ठितत्वं नराकृतम्, ‘योऽप्सु तिष्ठन्’ इत्यादिश्रुतेः ।।२ ।।</div>
</div>
<div class="verse" type="sutra" id="SB_C02_S02_V03" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="versetext">व्यतिरेकानवस्थितेश्चानपेक्षत्वात् ॥ ३ ॥</div>
<div class="bhashya" id="SB_C02_S02_V03_B1">इतश्च - सत्यसंकल्येश्वराधिष्ठानापेक्षपरिणामित्वे सर्गव्यतिरेकेण प्रतिसर्गावस्थयाऽनवस्थितप्रसंगाच्च न प्राज्ञा-नधिष्ठितं  प्रधानं कारणम्; प्राज्ञाधिष्ठितत्वे तस्य सत्यसंकल्पत्वेन सर्गप्रतिसर्गविचित्रसृष्टिव्यवस्थासिद्धिः । न च वाच्यं प्राज्ञाधिष्ठितत्वेऽपि तस्यावाप्तसमस्तकामस्य परिपूर्णस्यानवधिकातिशयानन्दस्य निरवद्यस्य निरञ्जनस्य प्सर्गप्रतिसगर्व्यवस्ताहेत्व भावाद्विषमसृष्टौ निर्दयत्वप्रसंगाच्च समानाऽयं दोष इति; परिपूर्णस्यापि लीलार्थप्रवृ-त्तसम्भवात्, सर्वज्ञस्य तस्य परिणामविशेषापन्नप्रकृतिदर्शनरूपसर्गप्रतिसर्गविशेषहेतोस्मम्भवात्, क्षात्रज्ञकर्म्म-  २.२.३  णामेव विषमसृष्टेव्यवस्थापकत्वाच्च । नन्वेवं क्षेत्रज्ञपुण्यापुण्यरूपकर्म्मभिरेव सर्वाः व्यवस्थाः सिद्धयन्तीति कृतमीश्वरेणाधिष्ठात्रा; पुण्यापुण्यरूपानुष्ठितकर्म्मसंस्कृता प्रकृतिरेव पुरुषार्थानुरूपं तथा तथा व्यवस्थया परिणंस्यतेः यथा विपादिद्वषितानामन्नपानादीनामौषधिविशेषाप्यायितानां च सुखदुःखहेतुभूतः परिणामविशेषो देशकालव्यवस्थया दृश्यते; अतस्सर्गप्रतिसर्गव्यवस्था देवादिविषमसृष्टिः कैवल्यव्यवस्था च सर्वप्रकारपरिणाग-शक्तियुक्तस्य प्रधानस्यैवोपपद्यते इति । अनभिज्ञे; भवान्पुण्यापुण्यकर्म्मस्वरूपयोः, पुण्यापुण्यस्वरूपे हि शास्त्रैकसमधिगम्ये; शास्त्रं चानादिनिधनाविच्छिन्नपाठसम्प्रदायानाघ्रातप्रमादादिदोषगन्धवेदाख्याक्षरराशिः, तच्च परमपुपाराधनतद्विपर्य्ययरूपे कर्म्मणी पुण्यापुण्ये, तदनुग्रहनिग्रहायत्ते च तत्फले सुखदुःखे इति वदति । तथाह द्रमिडाचार्य्यः ‘फलसंविभत्सया हि कर्मभिरात्मानं पिप्रीपन्ति स प्रीतोऽलं फलाये’ति शास्त्रमर्थ्यादा इति । तथा च श्रुतिः ‘इष्टापूतं बहुधा जातं विश्वं विभर्ति भुवनस्य नाभिः’ इति । तथा च भगवता स्वयमेवोक्तम् ‘यत प्रवृत्तिर्भूतानां येन सर्वमिदं ततं स्वकर्मणा तमभ्यर्च्य सिद्धिं विन्दति मानवः’ इति ‘तानहं द्विषतः क्रूरान्-संसारेषु नराधमान् । क्षिपाम्यजस्त्रमशुभानासुरीष्वेव योनिषु’ इति च स भगवान्पुरुषोत्तमोऽवाप्तसमस्तकामः सर्वज्ञः सर्वेश्वरः सत्यसंकल्पः स्वमाहात्म्यानुगुणलीलाप्रवृत्तः एतानि कर्माणि समीचीनान्येतान्यसमीचीनानीति कर्म्मद्वैविध्यं संविधाय तदुपादानोचितदेहेन्द्रियादिकं तन्नियमनशक्तिं च सर्वेषां क्षेत्रज्ञानां सामान्येन प्रदिश्य  २.२.३  स्वशासनावबोधिशास्त्रं च प्रदर्श्य तदुपसंहारार्थं चान्तरात्मतयाऽनुप्रविश्य अनुमन्तृतया च नियच्छँस्तिष्ठति । क्षेत्रज्ञासातु तदाहितशक्तयस्तत्प्रदिष्टकरणकलेवरादिकास्तदाधाराश्च स्वयमेव स्वेच्छानुगुण्येन पुण्यापुण्य-रूपेकर्म्कणी उपाददते; ततश्च पुण्यरूपकर्म्मकारिणं स्वशासनानुवर्तिनं ज्ञात्वा धर्मार्थकाममौक्षैर्वर्धयते; शासनातिवर्तनं च तद्विपर्ययैर्योजयति, अतः स्वातन्त्र्◌ादिवैकल्यचोद्यानि नावकाशं लभन्ते । दया हि नाम  २.२.३  स्वार्थनिरपेक्षा परदुःखासहिष्णुता, सा च स्वशासनातिवृत्तिव्यवसायिन्यपि वर्तमाना न गुणायावकल्पते; प्रत्युतापुंस्त्वमेवावहति; तन्निग्रह एव तत्र गुणः, अन्यथा शत्रुनिग्रहादीनामगुणत्वप्रसंगात् । स्वशासनाति-वृत्तिव्यवसायनिवृत्तिमात्रेणाऽनाद्यनन्तकल्पोपचितदुर्विषहानन्तापराधानङ्गीकारेण निरतिशयसुखसमवृद्धये स्वयमेव प्रयतते । यथोक्तं ‘तेषां सततयुक्तानां भजतां प्रीतिपूर्वकम् । ददामि बुद्धियोगं तं येन मामुपयान्ति ते ।। तेषामेवानुकम्पार्थमहमज्ञानजं तमः । नाशयाम्यात्मभावस्थो ज्ञानदीपेन भास्वता’इति । अतः प्राज्ञान-धिष्ठितं प्रधानन्न कारणम् ।। ३ ।। </div>
</div>
<div class="verse" type="sutra" id="SB_C02_S02_V04" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="leading_bhashya" id="SB_C02_S02_V04_I01"> अथ स्यात् - यद्यपि प्राज्ञानधिष्ठितायाः प्रकृतेः परिस्पन्दप्रवृत्तिरपि न सम्भवतीत्युक्तम्, तथाऽप्यनपेक्षाया एव परिणामप्रवृत्तिः सम्भवति, तथा दर्शानात्; धेन्वादिनोपयुक्तं हि तृणोदकादि स्वयमेव क्षीराद्याकारेण परिणम-मानं दृश्यते । अतः प्रकृतिरपि स्वमेव जगदाकारेण परिणंस्यते - इति । तत्राह -  </div>
<div class="versetext">अन्यत्राभावाच्च न तृणादिवत् ॥ ४ ॥</div>
<div class="bhashya" id="SB_C02_S02_V04_B1">  नैतदुपपद्यते, तृणादेः प्राज्ञानधिष्ठितस्य परिणामाभावाद्दृष्टान्तासिद्धेः, कथमसिद्धिः ? अन्यत्राभावात् । यदि हि तृणोदकादिकमनुडुहाद्युपयुक्तं प्रहीणं वा क्षीराकारेण पर्यणंस्यत; ततः प्राज्ञानधिष्ठितमेव परिणमत इति वक्तु-  २.२.४        मशक्ष्यत; न चैतदस्ति; अतो धेन्वाद्युपयुक्तं प्राज्ञ एव क्षीरीकरोति ‘पयोऽम्बुवच्चेत्तत्रापी’त्युक्तमेवात्र प्रपञ्चितं तत्रैव व्यभिचारप्रदर्शनाय ।। ४ ।।</div>
</div>
<div class="verse" type="sutra" id="SB_C02_S02_V05" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="versetext">पुरुपाश्मवदिति चेत्तथाऽपि  ॥ ५ ॥</div>
<div class="bhashya" id="SB_C02_S02_V05_B1"> अथोच्येत - यद्यपि, चैतन्यमात्रवषुः पुरुषो निषितक्रयः, प्रधानमपि दृक्छक्तिविकलम्; तथापिपुरुषसन्निधा-नादचेतनंप्रधानं प्रवर्तते, तथा दर्शनात्; गभनशक्तिविकलदृक्छक्तियुक्तपङ्गुसन्निधानात्तच्चैतन्योपकृतो दृक्छ-क्तिविकलः प्रवृत्तिशक्तोऽन्धः प्रवर्तते; अयस्कान्ताश्मसन्निधानाच्चायः प्रवर्तते । एवं प्रकृति-पुरुषसंयोगकृतो जगत्सर्गः प्रवर्तते । ययोक्तं ‘पुरुषस्य दर्शनार्थं कैवल्यार्थं तथा प्रथानस्य । षड्ग्वन्धवदुभयोरपि संयोरपि संयोगस्तत्कृतः सर्गः’इति । पुरुषस्य प्रधानापभोगार्थं कैवल्यार्थं च पुरुषसन्निधानात्प्रधानं सर्गादौ प्रवर्तत इत्यर्थः । अत्रोत्तरं - तथापीति । एवमपि प्रधानस्य प्रवृत्त्यसम्भवस्तदवस्थ एव, पङ्गोर्गमनशक्तिविकलस्यापि मार्गदर्शनतदुपदेशादयः कादाचित्का विशेषाः सहस्रशः सन्ति; अन्धोऽपि चेतनः संस्तदुपदेशाद्यवगमेन प्रवर्तते; तथाऽयस्कान्तमणेरप्ययःसमीपागमनादयस्सन्ति, पुरुषस्य तु निष्क्रियस्य न तादृशविकाराः सम्भवन्ति । सन्निधानमात्रस्य नित्यत्वेन नित्यसर्गप्रसंगो नित्यमुक्तत्वेन बन्धाभावोऽपवर्गाभावश्च ।। ५ ।।</div>
</div>
<div class="verse" type="sutra" id="SB_C02_S02_V06" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="versetext">अङ्गित्वानुपपत्तेश्च ॥ ६ ॥</div>
<div class="bhashya" id="SB_C02_S02_V06_B1">   गुणानामुत्कर्षनिकर्षनिबन्धनाङ्गाङ्गिभावाद्धि जगत्प्रवृत्तिः प्रतिप्रतिगुणाश्रयविशेषादिति वतद्भिर्भवा-द्भिरभ्युपगम्यते । प्रतिसर्गावस्थायान्तु साम्यावस्थानां सत्त्वरजस्तमसामन्योन्याधिक्यन्यूनत्वाभावा-दङ्गाङ्गिभावानुपपत्तेर्न जगत्सगर् उपपद्यते; तदाऽपि वैषम्याभयुपगमे नित्यसर्गप्रसंगः । अतश्च न प्राज्ञान- धिष्ठितं प्रधानं कारणम् ।। ६ ।। </div>
</div>
<div class="verse" type="sutra" id="SB_C02_S02_V07" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="versetext">अन्यथानुमितौ च ज्ञशक्तिवियोगात् ॥ ७ ॥</div>
<div class="bhashya" id="SB_C02_S02_V07_B1"> दूषितप्रकारातिरिक्तप्रकारान्तरेण प्रधानानुमितौ च प्रधानस्य ज्ञातृत्वशक्तिवियोगात् त एव दोषाः प्रादुःष्युः । अतो न कथञ्चिदप्यनुमानेन प्रधानसिद्धिः ।। ७ ।। </div>
</div>
<div class="verse" type="sutra" id="SB_C02_S02_V08" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="versetext">अभ्युपगमेऽप्यर्थाभावात् ॥ ८ ॥</div>
<div class="bhashya" id="SB_C02_S02_V08_B1">   अनुमानेन प्रधानसिद्धयभ्युपगमेऽ◌ीप प्रधानेन प्रयोजनाभावान्नतदनुमातव्यम् ‘पुरुषस्य दर्शनार्थं कैवल्यार्थं तथा प्रधानस्ये’ति प्रधानस्य प्रयोजनं पुरुषभोगापवर्गावभिमतौ, तौ च न सम्भवतः; पुरुषस्य चैतन्यमात्रवपुषो निष्क्रियस्य निर्विकारस्य निर्मलस्य तत एव नित्यमुक्तस्वरूस्य प्रकृतिदर्शनरूपो भोगस्तद्वियोगरूपोऽपवर्गश्च न सम्भवति । एवंरूपस्यैव प्रकृतिसन्निधानात्तत्परिणामविशेषसुखदुःखदर्शनरूपभोगसम्भावनायां प्रकृतिसन्नि-धानस्य नित्यत्वेन कदाचिदप्यपवर्गो न सेत्स्यति ।। ८ ।। </div>
</div>
<div class="verse" type="sutra" id="SB_C02_S02_V09" data-adhikaranaID="SB_C02_S02_A046" data-adhikarana="रचनानुपपत्त्यधिकरणम्">
<div class="versetext">विप्रतिषेधाच्चासमञ्जसम् ॥ ९ ॥</div>
<div class="bhashya" id="SB_C02_S02_V09_B1">   विप्रतिषिद्धं चेदं सांख्यानां दर्शनम् । तथाहि - प्रकृतेः परार्थत्वेन दृश्यत्वेन भोग्यत्वेन च प्रकृतेर्भोक्तारम-धिष्ठातारं द्रष्टारं साक्षिणं च पुरुषमभ्युपगम्य प्रकृत्यैव साधनभृत्या तस्य कैवल्यमपि प्राप्यं वदन्त एव तस्य नित्यनिर्विकार चैतन्यमात्रस्वरूपतया अकर्तृत्वं कैवल्यं च स्वरूपमेवाहुः; एवम्भूतनिर्विकारोदासीनपुरु-षसन्निधानात्प्रकृतेरितराध्यासेन सर्गादिप्रवृतिं पुरुषभोगापवर्गार्थत्वं चाहुः ‘संघातपरार्थत्वात् त्रिगुणादि-विषर्य्ययादधिष्ठानात् । पुरुषोऽस्ति भोक्तृभावात्कैवल्यार्थप्रवृत्तेश्च । तस्माच्च विपर्य्यासात्सिद्धं साक्षित्वमस्य  २.२.९        परुषस्य । कैवल्यं माध्यस्थ्यं द्रव्टृत्वं कर्त्तृभावश्च‘ इति । ‘पुरुषविमोक्षनिमित्तं तथा प्रवृत्तिः प्रधानस्य‘इत्युत्त-वैवमाहुः ‘तस्मान्न वध्वते नापि मुच्यते नापि संसरति कश्चित् । संसरति बध्यते मुच्यते च नानाश्रया प्रकृतिः’ इति । तथा ‘तस्मात्तत्संयोगादचेतनं चेतनावदिव लिङ्गम् । गुणकर्तृत्वे च तथा कर्त्तेव भवत्युदासीनः । पुरुषस्य दर्शनार्थं कैवल्यार्थं तथा प्रधानस्य । पङ्ग्वन्धवदुभयोरपि संयोगस्तत्कृतः सर्गः’ इति । साक्षित्वद्रष्टृत्वभोक्तृ-त्वादयो नित्यनिर्विकारस्याकर्तुरुदासीनकैवल्यैकस्वरूपस्य न सम्भवन्ति । एवंरूपस्य तस्याध्यासमूलो भ्रमोऽपि न सम्भवति, अध्यासभ्रमयोरपि विकारत्वात्, प्रकृतेश्च तौ न सम्भवतः, तयोश्चेतनधर्म्मत्वात ।  २.२.९        अध्यासो हि नाम चेतनस्यान्यास्मिन्नन्यधर्मानुसन्धानं, स च चेतनधर्म्मो विकारश्च । न च पुरुषस्य प्रकृति-सन्निधिमात्रेणाध्यासादयः सम्भवन्ति, निर्विकारत्वादेव सम्भवन्ति चेत् नित्यं प्रसज्येरन्; सन्निधेरकिञ्चि-त्करत्वं च, न विलक्षणत्वादित्यत्र प्रदिपादितं, प्रकृतिरेव संसरति वध्यते मुच्यते चेत् कथं नित्यमुक्तस्य पुरुषस्योपकारिणी सेत्यच्यते? वदन्ति हि ‘नानाविधैरुपायैरूपकारिण्यनुपकारिणः पुंसः । गुणवत्यगुणस्य सतस्तस्यार्थमपार्थकं चरति‘ इति । यथा प्रकृतिर्येन परुषेण यथास्वभावा दृष्टा तस्मात्पुरुषात्तदानीमेव निवर्तत इति चाहुः । ‘रङ्गस्य दर्शयित्वा निवतर्ते नर्तकी यथा नृत्तात् । पुरुषस्य यथाऽऽत्मानं प्रकाश्य विनिवर्तते प्रकृतिः ।। प्रकृतेः सुकुमारतरं न किञ्चिदस्तीति मे मतिर्भवति । या दृष्टास्मीऽति पुनर्न दर्शनमुपैति पुरुषस्ये’ति तदप्यसंगतम्, पुरुषो हि नित्यमुक्तत्वान्निविर्कारत्वान्न तां कदाचिदपि पश्यति, नाध्यस्यति च, स्वयं च स्वात्मानं न पश्यति, अचेतनत्वात् । पुरुषस्य स्वात्मदर्शनं स्वदर्शनमिति नाध्यस्यति च, स्वयमचेनत्वात्पु-रुषस्य च दर्शनरूपविकारासम्भवात् । अथ सन्निधिमात्रमेव दर्शनमित्युच्ते सन्निधेर्नित्यत्वेन नित्यदर्शनप्रसंग इत्युक्तम्, स्वरूपातिरिक्तकादाचित्कसन्निधिरपि नित्यनिर्विकारस्य नोपपद्यते । किञ्च मोक्षहेतुस्तु स्वसन्नि-धानरूपमेव दर्शनं चेद्वन्धहेतुरपि तदेवेति नित्यवद्वन्धो मोक्षन्च स्याताम्, अयथादर्शनं बन्धहेतुः, यथावत्स्व-रूपदर्शनं माक्षहेतुरिति चेत् उभयविधस्यापि दर्शनस्य सन्निधावरूपतानतिरेकात् सदोभयप्रसंग एव । सन्निधेरनित्यत्वे तस्य हेतुरन्वेषणीयः, तस्यापीत्यनवस्था । अथैतद्दोषपरिजिहीर्षया स्वरूपसद्भाव एव सन्निधिरिति, तथा स्वरूपस्य नित्यत्वेन नित्यवद्वन्धमोक्षौ । अत एवमादेर्विप्रतिषेधात् सांख्यानां दर्शनमसमञ्जसम् । </div>
<div class="bhashya" id="SB_C02_S02_V09_B2">येऽपि  २.२.९        कूटस्थनित्यनिर्विशेषस्वप्रकाशचिन्मात्रं ब्रह्माविद्यासाक्षित्वेनापारमार्धिकवन्धमोक्षभागिति वदन्ति, तेषा-मप्युक्तर्नात्याऽविद्यासाक्षित्वाध्यासाद्यसम्भवादसामञ्जस्यमेव; इयांस्तु विशेषः, सांख्याः जननमरणप्रति-नियमादिव्यवस्थासिद्धयर्थं पपुरुषबहुत्वमिच्छन्ति । ते तु तदपि नेच्छन्तीति सुतरामसामञ्जस्यम् । यत्तु प्रकृतेः पारमार्थिकत्वेऽप्यपारमार्थिकत्वेऽपि नित्यनिर्विकारस्वप्रकाशैकरसचिन्मात्रस्य स्वव्यतिरिक्तसाक्षित्वाद्य-नुपपत्तेः । अपारमार्थिकत्वे तु तस्य दृश्यत्ववाध्यत्वाभ्युपगमात्सुतरामसंगतम् । औपाधिकभेदवादेऽपि उपाधि-सम्बन्धिनो ब्रह्मणोऽयमेव स्वभाव इत्युपाधिसम्बन्धाद्यनुपपत्तेरसामञ्जस्यं पूर्वमेवोक्तम् </div>
</div>
<div class="verse" type="sutra" id="SB_C02_S02_V10" data-adhikaranaID="SB_C02_S02_A047" data-adhikarana="महद्दीर्घाधिकरणम्">
<div class="versetext">महद्दीर्घवद्वा ह्रस्वपरिमण्डलाभ्याम् ॥ १० ॥</div>
<div class="bhashya" id="SB_C02_S02_V10_B1">  प्रधानकारणवादस्य युक्तयाभासमूलतया विप्रतिषिद्धत्वाच्चासामञ्जस्यमुक्तम्, सम्प्रति परमाणुकारणवादस्याप्यसामञ्जस्यं प्रतिपाद्यते - महद्दीर्घवद्वा ह्रस्वपरिमण्डलाभ्यामिति, असमञ्ज-समिति वर्तते, वा शब्दश्चार्थे । ह्रस्वपरिमण्डलाभ्यां द्वयणुकपरमाणुभ्यां, महद्दीर्घवत्, त्र्यणुकोत्पत्तिवादवत्, अन्यच्च तदभ्युपगतंसर्वमसमञ्जसम्; परमाणुभ्यो द्वयणुकादिकमेण जगदुत्पत्तिवादवदन्यदप्यसमञ्जसमित्यर्थः । तथाहि - तन्तुप्रभृतयो ह्यवयवाः स्वांशैः षड्भिः पार्श्वैः संयुज्यमानाः अवयविनमुक्पादयन्ति, परमाणवोऽपि  २.२.१०        स्वकीयैः षड्भिः पाश्वैः संयुज्यमाना एव द्वयणुकादीनामुत्पादका भवेयुः, अन्यथा परमाणूनां प्रदेशभेदाभावे सति सहस्रपरमाणुसंयोगेऽप्येकस्मात्परमाणोरनतिरिक्तपरिमाणतया अणुतिवह्रस्वत्वमहत्त्वदीर्घत्वाद्यसिद्धिः स्यात्, प्रदेशभेदाभ्युपगमे परमाणवोऽपि सांशाः स्वकीयैरंशैः । तेच स्वकीयैरंशैरित्यनववस्था । न च वाच्य-मवयवाल्पत्वमहत्त्वाभ्यां हि सर्षपमहीधरयोवैषम्यम् परमाणोरप्यनन्तावयवत्वे अवयवानन्त्यसाम्यात्सषर्-पमहीधरयोर्वैषम्यासिद्धेरवयवापकषर्काष्ठाऽवश्याभ्युपगमनीयेति परमाणूनां प्रदेशभेदाभावे सत्येकपरमाणुपरि-माणातिरेकी प्रथिमा न जायेतेति सर्पपमहीधरयोरेवासिद्धेः । किं कुर्म्म इति चद् - वैदिकः पक्षः परिगृह्यताम् । यत्तु परैर्ब्रह्मकारणवाददूषणपरिहारपरमिदं सूत्रं व्याख्यातम्; तदसंगतं, पुनरुक्तं च, ब्रह्मकारणवादे परोक्ता-न्दोषान् पूर्वस्मिन् पादे परिहृत्य परपक्षप्रतिक्षेपो ह्यस्मिन् पादे क्रियते । चेतनाद्व्रह्मणो जगदुत्पत्तिसम्भवश्च ‘न विलक्षणत्वा’दित्यत्रैव प्रपञ्चितः । अतो ह्रस्वपरिमण्डलाभ्यां महद्दीर्घाणुह्रस्वोत्पत्तिवदन्यच्च तदभ्युपगतं सर्वमसमञ्जसमित्येव सूत्रार्थः ।। १० ।।  </div>
</div>
<div class="verse" type="sutra" id="SB_C02_S02_V11" data-adhikaranaID="SB_C02_S02_A047" data-adhikarana="महद्दीर्घाधिकरणम्">
<div class="leading_bhashya" id="SB_C02_S02_V11_I01">  किमत्रान्यदसमञ्जसमित्यत्राह - </div>
<div class="versetext">उभयथाऽपि न कर्म अतस्तदभावः ।। ११ ।। </div>
<div class="bhashya" id="SB_C02_S02_V11_B1">  परमाणुकारणवादे हि परमाणुगतकर्मजनित तत्संयोगपूवर्कद्वयणुकादिक्रमेण जगदुतपत्तिरिष्यते; तत्र निखिलजगदुत्पत्तिकारणभूतपरमाणुगतमाद्यं कर्मादृष्टकारितमित्यभ्युपम्यते । अग्नेरूर्ध्वज्वलनं वायो-स्तिर्य्यग्गमनमणुमनसोश्चाद्यं कर्मेत्यदृष्टकारितानि‘ इति, तदिदं परमाणुगतं कर्म स्वगतादृष्टकारि-तमात्मगतादृष्टकारितं वा ? उभयथाऽपि न सम्भवति, क्षेत्रज्ञपुण्यपापानुष्ठानजनितस्यादृष्टस्य परमाणु-गतत्वासम्भवात्, सम्भवे च सदोत्पादकत्वप्रसंगः । आत्मगतस्य चादृष्टस्य परमाणुगतकर्मोत्पत्तिहेतुत्वं न सम्भवति । अथादृष्टवदात्मसंयोगादणुषु कर्मोत्पत्तिस्तदा तस्यादृष्टप्रवाहस्य नित्यत्वेन नित्यसर्गप्रसंगः । नन्वदृष्टं विपाकापेक्षं फलायालम् । कानिचिददृष्टानि तदानीमेव विपच्यन्ते कानिचिज्जन्मान्तरे कानिचित्-कल्पान्तरे । अतो विपाकापेक्षत्वानान सवर्दोत्पादकत्वप्रसंक इति । नैतत्, अनन्तैरात्मभिस्संकेतपूर्वक-मयुगपदनुष्ठितानेकविविधकर्मजनितानामदृष्टानामेकस्मिन् काले एकरूपविपाकस्याप्रामाणिकत्वात् । अत एव युगपसिर्वसंहारो द्विपरार्द्धकालमविपाकेनावस्थानं च न संगच्छते । न चेश्वरेच्छाहितविशेषादृष्टसंयोगादणुषु कमर्, आनुमानिकेश्वरासिद्धेः ‘शास्त्रयोनित्वा’दित्यत्रोपपादितत्वात्, अतो जगदुत्पत्तेरणुगतकर्मपूव्रकत्वा-भावः ।। ११ ।। </div>
</div>
<div class="verse" type="sutra" id="SB_C02_S02_V12" data-adhikaranaID="SB_C02_S02_A047" data-adhikarana="महद्दीर्घाधिकरणम्">
<div class="versetext"> समवायाभ्युपगमाच्च साम्यादनवस्थितेः ।। १२ ।। </div>
<div class="bhashya" id="SB_C02_S02_V12_B1">समवायाभ्युपगमाच्चासमञ्जसम्, कुतः साम्यादनवस्थितेः । समवायस्यापयवयविजातिगुणवदुपपादकान्तरापे-क्षासाम्यादुपपादकान्तरस्यापि तथेत्यनवस्थितेरसमञ्जसमेव । एतदुक्तं भवति, अयुतसिद्धानामाधाराधेयभृता-नामिह प्रत्ययहेतुर्यः सम्बन्धः ससमवाय इति समवायोऽभ्युपगम्यते । अपृथक्स्थित्युपलब्धीनां जात्यादीनां तथाभावस्य निर्वाहकत्वेन चेत्समवायोऽभ्युपगम्यते, समवायस्यापि तत्साम्यात्तथाभावहेतुरन्वेषणीयः, तस्यापि तथेत्यनवस्थितिः ; समवायस्य तदपृथक्सिद्धत्वं स्वभाव इति परिकल्प्यते चेत्, - जातिगुणानामे-वैषस्यवभावः परिकल्पनीयः ; न पुनरदृष्टचरं समवायं अभ्युपगम्य तस्यैप स्वभाव इति कल्पयितुं युक्तमिति ।। १२ ।।</div>
</div>
<div class="verse" type="sutra" id="SB_C02_S02_V13" data-adhikaranaID="SB_C02_S02_A047" data-adhikarana="महद्दीर्घाधिकरणम्">
<div class="leading_bhashya" id="SB_C02_S02_V13_I01">  समवायस्य नित्यत्वे अनित्यत्वे चायं दोषः समानः, नित्यत्वे दोषान्तरं चाह -</div>
<div class="versetext"> नित्यमेव च भावात् ।। १३ ।। </div>
<div class="bhashya" id="SB_C02_S02_V13_B1">   समवायस्य सम्बन्धत्वात् सम्बन्धस्य नित्यत्वे सम्बन्धिनो जगतश्च नित्यमेव भावादसमञ्जसम् ।। १३ ।।</div>
</div>
<div class="verse" type="sutra" id="SB_C02_S02_V14" data-adhikaranaID="SB_C02_S02_A047" data-adhikarana="महद्दीर्घाधिकरणम्">
<div class="versetext"> रूपादिमत्त्वाच्च विपर्ययो दर्शनात् ।। १४ ।।  </div>
<div class="bhashya" id="SB_C02_S02_V14_B1">  परमाणूनां पार्थिवाप्यतैजसवायवीयानां चतुर्विधानां रूपरसगन्धस्पर्शवत्त्वाभ्युपगमादभिमत-नित्यत्व सूक्ष्मत्व-निरवयवत्वादिविपर्ययेणानित्यत्वस्थूलत्वसावयवत्वादि प्रसज्यते, रूपातदिमतां घटादीनामनित्यत्वं तथावि-धकारणान्तरारब्धत्वादिदर्शनात् । न हि दर्शनानुगुण्येनादृष्टाऽर्थः कल्प्यमानः स्वाभिमतविशेषेव्यवस्थापयितुं शक्यः, दर्शनानुगुण्येन हि परमाणूनां रूपादिमत्त्वं त्वया कल्प्यते । अतोऽप्यसमञ्जसम् ।। १४ ।।</div>
</div>
<div class="verse" type="sutra" id="SB_C02_S02_V15" data-adhikaranaID="SB_C02_S02_A047" data-adhikarana="महद्दीर्घाधिकरणम्">
<div class="leading_bhashya" id="SB_C02_S02_V15_I01">    अथैतद्दोष-परिजिहीर्षया परमाणूनां रूपादिमत्त्वं नाभ्युपगम्यते, तत्राह -  </div>
<div class="versetext"> उभयथा च दोषात् ।। १५ ।।  </div>
<div class="bhashya" id="SB_C02_S02_V15_B1"> न केवलं परमाणूनां रूपादिमत्त्वाभ्युपगम एव दोषः, रूपादिविरहेऽपि कारणगुणपूर्वकत्वात् कार्य्यगुणानां  २.२.१५        पृथिव्यादयो रूपादिशून्याः स्युः । तत्परिजिहीर्षया रूपादिमत्त्वाभ्युपगमे पूर्वोक्तदोष इत्युभयथा च दोषादसमञ्जसम् ।। १५ ।।</div>
</div>
<div class="verse" type="sutra" id="SB_C02_S02_V16" data-adhikaranaID="SB_C02_S02_A047" data-adhikarana="महद्दीर्घाधिकरणम्">
<div class="versetext"> अपरिग्रहाच्चात्यन्तमनपेक्षा ।। १६ ।। </div>
<div class="bhashya" id="SB_C02_S02_V16_B1">   कापिलपक्षस्य श्रुतिन्यायविरोधपरित्यक्तस्यापि सत्कार्य्यवादादिना क्कचिदंशे वैदिकैः परिग्रहोऽस्ति, अस्य तु काणादपक्षस्य केनाप्यंशेनापरिग्रहादनुपपन्नत्वाच्चत्यन्तमनपेक्षैव निश्रेयसाथिर्भिः कार्या ।। १६ ।। </div>
</div>
<div class="verse" type="sutra" id="SB_C02_S02_V17" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext"> समुदाय उभयहेतुकेऽपि तदप्राप्तिः ।। १७ ।।</div>
<div class="bhashya" id="SB_C02_S02_V17_B1">   परमाणुकारणवादिनो वैशेषिका निरस्ताः; सौगताश्च जगतः परमाणुकारणत्वम-  २.२.१७        भ्युपगच्छन्तीत्यनन्तरं तन्मतेऽपि जगदुत्पत्तितद्वयवहारादिकं नोपपद्यत इत्युच्यते ‘ते चतुर्विधाः, केचित्पार्थिवाप्यतैजसवायवीयपरमाणुसङ्घातरूपान् भृतभौतिकान् वाह्यांश्चित्तचैत्तरूपाश्चाभ्यन्तरानथान् प्रत्यक्षानुमान-सिद्धानभ्युपयन्ति । अन्ये तु - बाह्यार्थान् सर्वान् पृथिव्यादीन् विज्ञानानुमेयान् वदन्ति । अपरे तु - अर्थशून्यं विज्ञानमेव परमाथसत्, बाह्यार्थास्तु स्वाप्रार्थकल्पा इत्याहुः । त्रयोऽप्येते स्वाभ्युपगतं वस्तु क्षणिकमाचक्षते, उक्रभूतभौतिकचित्तचैत्तव्यतिरिक्तमात्माकाशादिकं स्वरूपेणैव नानुमन्वते । अन्ये तु - सर्वशून्यत्वमेव संगिरन्ते, तत्र ये बाह्यार्थास्तित्ववादिनस्ते तावन्निरस्यन्ते, ते चैवं मन्यन्ते, रूपरसस्पर्शगन्धस्वभावाः पार्थिवाः परमाणवः, रूपरसस्पर्शस्वभावाश्चाप्याः, रूपरसस्पर्शस्वभावास्तैजसाः, स्पर्शस्वभावाश्च वाय-वीयाः, पृथिव्यप्तेजावायुरूपेण संहन्यन्ते, तेभ्यश्च पृथिव्यादिभ्यः शरीरेन्द्रियविषयरूपसङ्घाता भवन्ति, तत्र च  २.२.१७        शरीरान्तर्वर्तिग्राहकाभिमानारूढो विज्ञानसन्तान एवात्मत्वेनावतिष्ठत्ते, तत एव सर्वो लौकिकव्यवहारः प्रवर्तत इति । </div>
<div class="bhashya" id="SB_C02_S02_V17_B2">  तत्राभिधीयते समुदाये उभयहेतुकेपि तदमाप्तिः योऽयमगुहेतुकः पृथिव्यादिभूतात्मकः समुदायः यश्च पृथिव्यादिहेतुकः शरीरेन्द्रियविषयरूपसमुदायस्तस्मिन्नुभयहेतुकेऽपि समुदाये तत्प्राप्तिर्नापपद्यते, जगदात्मक-समुदायोत्पत्तिर्नोपपद्यत इत्यर्थः परमाणूनां पृथिव्यादिभूतानां च क्षणिकत्वाभ्युपगमात् क्षणध्वंसिनः परमाणवो भूतानि च कदा संहतौ व्याप्रियन्ते, कदा संहन्यन्ते, कदा विज्ञानविषयभूताः, कदा च हानोपादानादिव्यवहा-रास्पदतां भजन्ते । को वा विज्ञानात्मा, कं च विषयं स्पृशति, कश्च विज्ञानात्मा कमर्थ कदा वेदयते, कं वा विदितमर्थ कश्च कदोपादत्ते, सप्रष्टा हि नष्टः स्प्रष्टश्च नष्टः, तथा वेदिता विदितश्च नष्टः कथं चान्येन स्पृष्टमन्यो वेदयते, कथं चान्येन विदितमर्थमन्य उपादत्ते । सन्तानानामेकत्वेऽपि सन्तानिभ्यस्तेषां वस्तुतो वस्त्वन्तरत्वा-नभ्युपगमान्न तन्निबन्धनं व्यवहारादिकमुपपद्यते अहमर्थ एवात्मा, स च ज्ञातैवेति चापपादितं पुरस्तात् ।।१७।। </div>
</div>
<div class="verse" type="sutra" id="SB_C02_S02_V18" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext">इतरेतरप्रत्ययत्वादुपपन्नमिति चेन्न सङ्घातभावानिमित्तत्वात् ।। १८ ।।</div>
<div class="bhashya" id="SB_C02_S02_V18_B1">  अयिद्यादीनामितरेतरहेतुत्वेनोपपन्नं सङ्घातभावादिकमिति चेत्, एतदुकं भवति, यद्यपि क्षणिकास्सर्वे भावा-  २.२.१८        स्तथाऽप्यविद्ययैतत्सर्वमुपपद्यते । अविद्या हि नाम विपरीतबुद्धिः । क्षणिकादिषु स्थिरत्वादिगोचरा तया संस्काराख्या रागद्वेषादयो जायन्ते, ततश्चित्ताभिज्वलनरूपं विज्ञानं, ततश्च नामाख्याश्चित्तचैत्ताः, पृथिव्यादिकं च रूपिद्रव्यम् । ततः षडायतनाख्यमिन्द्रियषटम्,ततः स्पर्शाख्यः कायः, ततो वेदनादय ततश्च पुनरप्यविद्यादया यथोक्ता इत्यनादिरियमविद्यादिकाऽन्योन्यमूला चक्रपरिवृत्तिः । एरच्च सर्वं प्रथिव्यादिभूतभौतिकसङ्घातमन्तरेण नोपपद्यते, अतः सङ्घातभावादिकमुपपन्नमिति । तत्रोत्तरं - न सङ्घातभावानिमित्तत्वादिति । नैतदुपपद्यते, एषामाविद्यदीनां पृथिव्यादिभूतभौतिकसंघातभावं प्रत्यनिमित्तत्वात् । न खलु अस्थिरादिषु स्थिरत्वादिबुद्धया-  २.२.१८        त्मिकाऽविद्या तन्निमित्ता रागद्वेषादयो वाऽर्थान्तरस्य क्षणिकस्य संहतिहेतुतां प्रतिपद्यन्ते । शुक्तिकारजतादि-बुद्धिर्हि न शुक्तयाद्यर्थसंहतिहेतुर्भवति । किञ्च यस्य क्षणिके स्थिरत्वबुद्धिः स तदैव नष्ट इति कस्य रागादय उत्पद्यन्ते, संस्काराश्रयं स्थिरमेकद्रव्यमनभ्युपगच्छतां संस्कारानुवृत्तिरपि न शकें कपयितुम् ।। १८ ।। </div>
</div>
<div class="verse" type="sutra" id="SB_C02_S02_V19" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext"> उत्तरोत्पादे च पूर्वनिरोधात् ।। १९ ।। </div>
<div class="bhashya" id="SB_C02_S02_V19_B1">  इतश्च क्षणिकत्वपक्षे जगदुत्पत्तिर्नोपपद्यते; उत्तरक्षणोत्पत्तिवेलायां पूर्वक्षणस्य विनष्टत्वात् तस्योत्तरक्षणं प्रति हेतुत्वानुपपत्तेः, अभावस्य हेतुत्वे सर्वं सर्वत्र सर्वदोत्पद्यत । अथ पूवक्षणवर्तित्वमेव हेतुत्वमित्युच्यते, एवं तर्हि कश्चिदेव घटक्षणस्तदुत्तरकालभाविनां सर्वेपामेव गोमहिपाश्वकुड्य पापाणादीनां त्रैलोक्यवर्तिनां हेतुः स्यात् । अथैकजातीयस्यैव पूर्वक्षणवर्त्तिनो हेतुत्वमिष्यते, तथाऽपि सर्वदेशवर्त्तिनामुत्तरक्षणभाविनां घटानामेक एव पूर्वक्षणवर्ती घटो हेतुः स्यात् । अथैकस्यैव हेतुरेक इति मनुषे, तथाऽपि कस्यैकस्य को हेतुरिति न ज्ञायते । अथ यस्मिन्देशे यो घटक्षणः स्थितस्तद्देशसम्बन्धिन एवोत्तरघटक्षणस्य स हेतुरिति, किं देशस्य स्थिरत्वं मनुषे; किञ्च चक्षुरादि संप्रयुक्तस्यार्थस्य ज्ञानोत्पत्ति काले अनवस्थितत्वात् न कस्याचिदर्थस्य ज्ञानविषयत्वं सम्भ-वति ।। १९ ।।  </div>
</div>
<div class="verse" type="sutra" id="SB_C02_S02_V20" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext">असति प्रतिज्ञोपरोधो यौगपद्यमन्यथा ।। २० ।। </div>
<div class="bhashya" id="SB_C02_S02_V20_B1"> असत्यपि हेतौ कार्य्यमुत्पद्यते चेत् - सर्वं सर्वदात्पद्येतेत्युक्तम् । न केवलमुत्पत्तिविरोध एव, प्रतिज्ञा च  २.२.२०        भवतामपरुध्येत । अधिपतिसहकार्यालम्बनसमनन्तरप्रत्ययाशचत्वारो विज्ञानोत्पत्तौ हेतवः इति वः प्रतिज्ञा अधिपतिरिन्द्रियम् । अथ प्रतिज्ञानुपरोधाय घटक्षणेस्थित एव घटक्षणान्तरोत्पत्तिरिष्यते तथा च सति द्वयोः कार्यकारणयोर्घटक्षणयोर्यौगपद्येनापलब्धिः प्रसज्येत । न च तथोपलभ्यते, क्षणिकत्वप्रतिज्ञा चैवं हीयेत । क्षणिकत्वं स्थितमेवेति चेत् - इन्द्र्रयसम्बन्धज्ञानयोर्यौगपद्यं प्रसज्येत ।। २० ।।</div>
</div>
<div class="verse" type="sutra" id="SB_C02_S02_V21" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext">प्रतिसंख्याप्रतिसंख्यानिरोधाप्राप्तिरविच्छेदात् ।। २१ ।।  </div>
<div class="bhashya" id="SB_C02_S02_V21_B1"> एवं तावदसत उत्पत्तिर्निरस्ता; सतो निरन्वयविनाशोऽपि नापपद्यत इत्युच्यते; क्षणिकत्ववादिभिर्मुद्गराभिधा-ताद्यन्नतरभावितयोपलब्धियोग्यः सदृशसन्तानावसानरूपः स्थूलो यः, सदृशसन्ताने प्रतिक्षणभावी चोपलब्ध्य-नर्हः सूक्ष्मश्च या ◌ेनिरन्वयो विनाशः प्रतिसंख्यानिरोधाप्रतिसंख्यनिरोधशब्दाभ्यामभिधीयेते, तो न सम्भवत इत्यर्थ ◌ः । कुतः? अविच्छेदात् सतो निरन्वयविच्छेदासम्भवात् । असम्भवश्च सत उत्पत्तिविनाशौ नामावस्था-न्तरापत्तिरेव; अवस्थायोगि तु द्रव्यमेकमेव स्थिरमिति कारणादनन्यत्वं कार्यस्योपपादयद्भिरस्माभिः ‘तदनन्य-त्वम्’ इत्यत्र प्रतिपादितः । निर्वाणस्य दीपस्य निरन्वयविनाशदर्शनादन्यत्रापि विनाशो निरन्वयोऽनुमीयत इति चेन्न, घटशरावादौ मृदादिद्रव्यानुवृत्त्युपलब्ध्या सतो द्रव्यस्यावस्थान्तरापत्तिरेव विनाश इति निश्चिते सति प्रदीपादौ सूक्ष्मदशापत्त्याऽप्यनुपलम्भोपपत्तेः,तत्राप्यवस्थान्तरापात्तकल्पनस्यैव युक्तत्वात् ।। २१ ।।</div>
</div>
<div class="verse" type="sutra" id="SB_C02_S02_V22" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext"> उभयथा च दोषात् ।। २२ ।।  </div>
<div class="bhashya" id="SB_C02_S02_V22_B1">  क्षणिकत्ववादिभिरभ्युपेतात्तुच्छादुत्पत्तिरुत्पन्नस्य तुच्छतापत्तिश्च न सम्भवतीत्युक्तम्; तदुभयप्रकाराभ्युपगतो दोषश्च भवति । तुच्छादुत्पत्तौ तुच्छात्मकमेव कार्य्यं स्यात्, यद्धि यस्मादुत्पद्यते, तत्तदातत्मकं दृष्टं, यथा भृत्सुवर्णादेरुत्पन्नं मणिकमुकुटादि भृत्सुवर्णाद्यात्मकं दृष्टम्, न च जगत्तुच्छात्मकं भवद्भिरभ्युपगम्यते; न च प्रतीयते । सतो निरन्वयविनाशे सत्येकक्षणादूर्ध्वं कृत्स्नस्य जगतस्तुच्छतापत्तिरेव स्यात्, पश्चात् तुच्छाज्ज-गदुत्पत्तावनन्तरोक्तं तुच्छात्मकत्वमेव स्यात्, अत उभयथापि दोषान्न भवदुक्तप्रकारावुत्पत्तिनिरोधौ ।। २२ ।। </div>
</div>
<div class="verse" type="sutra" id="SB_C02_S02_V23" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext"> आकाशे चाविशेषात् ।। २३ ।।</div>
<div class="bhashya" id="SB_C02_S02_V23_B1">  बाह्याभ्यन्तरवस्तुनः स्थिरत्वप्रतिपादनाय प्रतिसंख्याप्रतिसंख्योनिरोधयोस्तुच्छरूपता निराकृता; तत्प्रसंगेन ताभ्यां सह तुच्छत्वेन सौगतैः परिगणितस्याकाशस्यापि तुच्छता प्रतिक्षिष्यते। आकाशे च निरुपाख्यता न युक्ता, भावरूपत्वेनाभ्युपगतपृथिव्यादिवदाकाशस्यापि अबाधितप्रतीतिसिद्धत्वाविशेषात् । प्रतीयते ह्याकाशे ‘अत्र श्येनः पतति, अत्र गृध्रः’ इति श्येनादिपतनदेशत्वेन, न च पृथिव्याद्यभावमात्रमाकाश इति वक्तुं शक्यं, विकल्पासहत्वात्; पृथिव्यादेः प्रागभावः, प्रध्वंसाभावः, इतरेतराभावः,अत्यन्ताभावो वा आकाशः; सर्वथा-ऽप्याकाशप्रतीत्यनुपपत्ति । स्यात् । प्रागभावप्रध्वंसाभावयोराकाशत्वे पृथिव्यादिषु वर्तमानेषु आकाशप्रतीत्य-योगात् निराकाशं जगत्स्यात् । इतरेतराभावस्याकाशत्वेऽपीतरेतराभावस्य तत्तद्वस्तुगतत्वेन तेषामन्तराले आकाशप्रतीतिर्न स्यात् । अत्यन्ताभावस्तु पृथिव्यादीनां न सम्भवति । अभावस्य विद्यमानपदार्थावस्थाविशे-षत्वोपपादनाच्चाकाशस्य अभावरूपत्वेऽपि न निरुपाख्यत्वम् । अण्डान्तर्वर्तिनश्चाकाशास्य त्रिवृत्करणोपदेश-प्रदर्शितपञ्चीकरणेन रूपवत्त्वाच्चाक्षुपत्वेऽप्यविरोधः ।। २३ ।।  </div>
</div>
<div class="verse" type="sutra" id="SB_C02_S02_V24" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext"> अनुस्भृतेश्च ।। २४ ।।</div>
<div class="bhashya" id="SB_C02_S02_V24_B1">  पूर्वप्रस्तुतं वस्तुनः स्थिरत्वमेवोपपाद्यते, अनुस्मरणं पूर्वानुभृतवस्तुविषयं ज्ञानं प्रत्यभिज्ञानमित्यर्थः, तदेवेत-मिति सर्वं वस्तुजातमतीतकालानुभृतं प्रत्यभिज्ञायते; न च भार्वाद्भर्ज्वालादिष्विव सादृश्यनिबन्धनोऽयमे-कत्वव्यामोह इति वक्तुं शक्यम् व्यामुह्यतो ज्ञातुरेकस्यानभ्युपगमात्, न ह्यन्यानुभूतेनैकत्वं सादृश्यं वा स्वानु-भूतस्यान्योऽनुसन्धत्ते, अतो भिन्नकालावस्त्वाश्रयसादृश्यानुभवनिबन्धनमेकत्वव्यामोहं वदद्भिर्ज्ञातुरेकत्व-मवश्याश्रयणीयम्; न ◌ु ज्ञेयेष्वपि घटादिषु ज्वालादिष्विव भेदसाधनप्रमाणमुपल भामहे, येन सादृश्यनिबन्धनां प्रत्यभिज्ञां कल्पयेम, यदपि चेदमुच्यते प्रत्यक्षानुमानाभ्यां घटादेः क्षणिकत्वं सिद्धयति । प्रत्यक्षं तावद्वर्तामाना-र्थविषयमवर्तमानाद्वस्तुनो व्यावृत्तं त्वविषयमवगमयति नीलमिव र्पातात्, एवं च भूतभविष्यभ्द्यां वर्तमानस्य वस्त्वन्तरत्वमवगतं भवति, अनुमानमपि अर्थक्रियोकारित्वात्सत्त्वाच्च घटादिः क्षणिकः, यदक्षणिकं शशविषा-णादि तदनर्थक्रियाकारी असच्च, तथा अन्यत्यघटक्षणसत्त्वात्पूर्वघटक्षणसत्त्वानि विनाशीनि घटक्षणसत्त्वात् अन्त्यघटक्षणसत्त्ववादिति ।। तच्च कार्यकारणभावानुपपत्त्यादिभिः पूर्वमेव निरस्तम् । किञ्च प्रत्यक्षगम्या वर्त-मानस्यावर्तमानाद्वयावृत्तिर्न वर्त्तमानस्य वस्त्वन्तरत्वमवगमयति, अपि तु वर्तमानकालयोगितामात्रम्, न च तावतावस्त्वन्तरत्वं सिध्यति, तस्यैव कालान्तरयोगसम्भवात् । यत्तु सत्त्वादर्थाक्रियाकारित्याच्चेति क्षणिकत्वे  २.२.२४        हेतुद्वयमुक्तम्, तदभिमतविपरीतसाधनत्वाद्विरुद्धम्, सत्त्वादथर्क्रियाकारित्वाद्वा घटादि स्थास्नु यदस्थास्नु तदसदनर्थक्रियाकारि च यथा शशविषाणमित्यपि हि वक्तुं शक्यम् । किञ्च अर्थक्रिराकारित्वमक्षणिकत्वमेव साधयेत्; क्षणध्वंसिनो हि व्यापारासम्भवादर्थक्रियाकारित्वं न सम्भवतीत्युक्तम्, तथाऽन्त्यघटक्षणस्य हेतुतो नाशदर्शनादितरेऽपि घटक्षणा हेत्वपेक्षविनाशाः स्युरिति आमुद्गरादिहेतूपनिपातात्स्थास्नुत्वमेव । न च वाच्यं, न मुद्गरादयो विनाशहेतवः, अपि तु कपालादिविसदृशसन्तानोत्पत्तिहेतव इति कपालत्वावस्थापत्तिरेव घटादीनां विनाश इत्युपपादितत्वात्कपालोत्पत्तिव्यतिरिक्तत्वाभ्युपगमेपि विनाशस्य विनाशहेतुत्वमेव मुद्गरादेरानन्तर्या-द्युक्तम्, अतः प्रत्यभिज्ञया स्थिरत्वमवगम्यमानं न केनापि प्रकारेणापह्नोतुं शक्यम् । पूर्वापरकालसम्बन्ध्यर्थैक्यविषयायाः प्रत्यभिज्ञाया अन्यविषयत्वं ब्रुवन्नीलादि ज्ञानानामपि नीलादेरर्थान्तरविषयत्वं ब्रूयात् । किञ्च प्रमातृप्रमेययोः क्षणिकत्वं वदद्भिर्व्याप्त्यवधारण तत्स्मरणपूर्वकरनुमरनरभ्युपगमोऽपि दुःशकः । तथेदं क्षणिक-  २.२.२४        मित्यादिप्रतिज्ञापूर्वकहेतुपन्यासादिकमपि नोपपद्यते भवताम् । प्रतिज्ञोपक्रमक्षण एव वक्तुर्विनष्टत्वात्, न ह्यन्येनोपक्रान्तम् अजानद्भिरन्यैः समापयितुं शक्यम् ।। २४ ।।  </div>
</div>
<div class="verse" type="sutra" id="SB_C02_S02_V25" data-adhikaranaID="SB_C02_S02_A048" data-adhikarana="समुदायाधिकरणम्">
<div class="versetext"> नासतो दृष्टत्वात् ।। २५ ।। </div>
<div class="bhashya" id="SB_C02_S02_V25_B1">  एवं तावद्वैभाषिकसौत्रान्तिकयोर्वाह्यार्थास्तित्ववादिनोः साधारणानि दूषणान्युक्तानि । तत्र यदुक्तं संप्रयुक्तस्यार्थस्य ज्ञानोत्पत्तिकाले अनवस्थित्वान्न कस्यचिदर्थस्य ज्ञानविषयत्वं सम्भवतीति, तत्र सौत्रान्तिकः प्रत्यवतिष्ठते - न ज्ञानकालेऽवस्स्थानमर्थस्य ज्ञानाविषयत्वहेतुः, ज्ञानोत्पत्तिहेतुत्वमेव हि ज्ञानविषयत्वम्, न चैतावता चक्षुरादेर्ज्ञानविषयत्वप्रसंगः, स्वाकारसमर्पणेन ज्ञानहेतोरेव ज्ञानविषयत्वाभ्युपगमात् ज्ञानेस्वाकारं समर्प्य विनष्टोऽप्यर्थो ज्ञानगतेन नीलाद्याकारेणानुमीयते न च पूर्वपूर्वज्ञानेनोत्तरोत्तरज्ञानाकारसिद्धिः, नीलज्ञानसन्ततौ पीतज्ञानानुत्पत्तिप्रसंगाततोऽर्थकृतमेव ज्ञानवैचत्र्यमिति । अत्रोच्यते - ‘नासतो दृष्टत्वात्’ इति । योऽयं ज्ञाने नीलादिराकार उपलभ्यते स विनष्टस्यासतोऽर्थस्याकारो भवितुं नार्हति । कुतः ? अदृष्टत्वात् । न खलु धर्मिणि विनष्टे तद्धर्मस्यार्थान्तरे संक्रमणं दृष्टम् । प्रतिविम्वादिकमपि स्थिरस्यैव भवति । तत्रापि न धर्ममात्रस्य ।  २.२.२५        अतोऽर्थवैचित्र्यकृतं ज्ञानवैचित्र्यमर्थस्य ज्ञानकाले अवस्थानादेव भवति ।। २५ ।। </div>
</div>
<div class="verse" type="sutra" id="SB_C02_S02_V26" data-adhikaranaID="SB_C02_S02_A048" data-adhikarana="समुदायाधिकरणम्">
<div class="leading_bhashya" id="SB_C02_S02_V26_I01"> पुनरपि साधारणं दूषणमाह -</div>
<div class="versetext"> उदासीनानामपि चैवं सिद्धिः ।। २६ ।। </div>
<div class="bhashya" id="SB_C02_S02_V26_B1">  एवं क्षणिकत्वासदुत्पत्त्यहेतुकविनाशाद्यभ्युपगमे उदासीनानामनुद्युञ्जानानामपि सर्वार्थसिद्धिस्स्यात् । इष्टप्रा-प्तिरनिष्टनिवृत्तिर्वा प्रयन्तादिभिस्साध्यते; क्षणध्वंसे हि सर्वेषां भावानां पूर्वपूर्व वस्तु तद्गतो वा विशेषः संस्का-रादिकोऽविद्यादिर्वा उत्तरत्र न कश्चिदनुवर्तत इति प्रयन्तादिभिः साध्यं न किञ्चिदस्ति, एवं सत्यहेतुसाध्यत्वात्स-र्वसिद्धीनामुदासीनानामप्यैहिकामुष्मिकफलं मोक्षश्च सिद्धयेत् ।। २६ ।।</div>
</div>
<div class="verse" type="sutra" id="SB_C02_S02_V27" data-adhikaranaID="SB_C02_S02_A049" data-adhikarana="उपलब्ध्येधिकरणम्">
<div class="versetext">नाभाव उपलब्धेः ।। २७ ।। </div>
<div class="bhashya" id="SB_C02_S02_V27_B1"> विज्ञानमात्रास्तित्ववादिनो योगाचाराः प्रत्यवतिष्ठन्ते । यदुक्तमर्थवैचित्र्यकृतं ज्ञानवैचित्र्यमिति तन्नोपपद्यते । अर्थवत् ज्ञानानामेव साकाराणां स्वयमेव विचित्रत्वात् । तच्च स्वरूपवैचित्र्यं वासनावशादेव उपपद्यते । वासना च विलक्षणप्रत्ययप्रवाह एव । यद्घटाकारं ज्ञानं कपालाकारज्ञानस्योत्पादकं, तस्य तथाविधस्योत्पादकं तत्पूर्वघटज्ञानम् । तस्य च तथाविधस्योत्पादकं ततः पूर्वघटज्ञानं इत्येवं रूपः प्रवाह एव वासने-  २.२.२७        त्युच्यते । कथं वहिष्ठसर्पपमहीधरादेराकार आन्तरस्य ज्ञानस्यैवेत्युच्यते ? इत्यमर्थस्यापि व्यवहारयोग्यत्वं ज्ञानप्रकाशायत्तम्, अन्यथा स्वपरवेद्ययोरनतिशयप्रसंगात् । प्रकाशमानस्य च ज्ञानस्य साकारत्वमवश्याश्रय-णीयम्, निराकारस्य प्रकाशायोगात् । एकश्चायमाकार उपलभ्यमानो ज्ञानस्यैव । तस्य च वहिर्वदवभाप्तोऽपि भ्रमकृतः, ज्ञानार्थयोः सहोपलम्भनियमाच्च ज्ञानादव्यतिरिक्तोऽर्थः । किञ्च वाह्यमर्थमभ्युपद्भिरपि घटपटशदि-विज्ञानेषु ज्ञानस्य तत्तदर्थासाधारण्यं तत्तदर्थसारूप्यमन्तरेण नोपपद्यत इत्यवश्यं ज्ञानेऽर्थसरूपं रूपमास्थेयम् । तावतैव सर्वव्यवहारोपपत्तेः, तद्वयतिरिक्ताथर्कल्पना निष्प्रामाणिका । अतोविज्ञानमात्रमेव तत्त्वं न वाह्या-र्थोऽस्तीत्येवं प्राप्ते प्रचक्ष्महे - नाभाव उपलब्धेः - इति, ज्ञानातिरिक्तस्यार्थस्याभावो वक्तुं न शक्यते; कुतः ? उपलब्धेः - ज्ञातुरात्मनोऽर्थविशेषव्यवहारयोग्यतापादनरूपेण ज्ञानस्योपलब्धेः । एवमेव हि सर्वे लौकिकाः प्रतियन्ति ‘घटमहं जानामि’ इति । एवंरूपेण सकर्मकेण सकर्तृकेन ज्ञाधात्वर्थेन सर्वलोकसाक्षिकमपरो क्षमव-भासमानेनैव ज्ञानमात्रमेव परमार्थ इति साधयन्तः सर्वलोकेपहासोपकरणं भवन्तीति वेद्गवादच्छह्मप्रच्छन्न-वौद्धनिराकरणे निपुणतरं प्रपञ्चितम् । यत्तु ‘सहोपलम्भनियमादभेदो नीलतद्धियोः’ इति तत्स्ववचनविरुद्धं साहित्यस्यार्थभेदहेतुकत्वात् । तदथर्व्यवहारयोग्यतैकस्वरूपस्य ज्ञानस्य तेन सहोपलम्भनियमः तस्मादवै-  २.२.२७        लक्षण्यसाधनमिति च हास्यम्, निरन्वयविनाशिनां ज्ञानानामनुवर्त्तमानस्थिराकारविरहाद्वासना च दुरुपपादा । विनष्टेनपूर्वज्ञानेनानुत्पन्नमुत्तरज्ञानं कथं वास्यते । अतो ज्ञानवैचित्र्यमप्यर्थवैचित्र्यकृतमेव । तत्तदर्थव्यवहार-योग्यतापादनरूपतया साक्षात्प्रतीयमानस्य ज्ञानस्य तत्तदर्थसम्बन्धायत्तं तत्तदसाधारण्यम् । सम्बन्धश्च संयोग-लक्षणः । ज्ञानमपि हि द्रव्यमेव । प्रभाद्रव्यस्य प्रदीपगुणभूतस्येव ज्ञानस्याप्यात्मगुणभूतस्य द्रव्यत्वमविरुद्ध-मित्युक्तम् । अतो न वाह्याथर्ताभावः ।। २७ ।।</div>
</div>
<div class="verse" type="sutra" id="SB_C02_S02_V28" data-adhikaranaID="SB_C02_S02_A049" data-adhikarana="उपलब्ध्येधिकरणम्">
<div class="leading_bhashya" id="SB_C02_S02_V28_I01"> यत्परैः स्वप्रज्ञानदृष्टान्तेन जागरितज्ञानानामपि निरालम्बनत्व-मुक्तम्; तत्राह -</div>
<div class="versetext"> वैधर्म्याच्च न स्वप्नादिवत् ।। २८ ।। </div>
<div class="bhashya" id="SB_C02_S02_V28_B1"> स्वप्रज्ञानवैधर्म्याज्जागरितज्ञानानामर्थशून्यत्वं न युज्यते वक्तुम्, स्वप्रज्ञानानि हि निद्रादिदोषदुष्टकरणजन्यानि वाधितानि च, जागरितज्ञानानि तू तद्विपरितानीति तेषां न तत्साम्यम्, सर्वेषां च ज्ञानानामर्थशून्यत्वे भवद्भिः साध्योऽप्यर्थो न सिद्धयति, निरालम्बनानुमानस्याप्यर्थशून्यत्वात्, तस्यार्थवत्त्वेज्ञानत्वस्यानैकान्त्यात्सुतरा-मर्थशून्यत्वासिद्धिः ।। २८ ।।</div>
</div>
<div class="verse" type="sutra" id="SB_C02_S02_V29" data-adhikaranaID="SB_C02_S02_A049" data-adhikarana="उपलब्ध्येधिकरणम्">
<div class="versetext">न भावोऽनुपलब्धेः ।। २९ ।।</div>
<div class="bhashya" id="SB_C02_S02_V29_B1">     न केवलस्यार्थशून्यस्य ज्ञानस्य भावः सम्भवति, कुतः ? क्कचिदप्यनुपलब्धेः । न ह्यकर्तृकस्याकर्मकस्य वा ज्ञानस्य क्कचिदुपलब्धिः ‘स्वप्रज्ञानादिष्वपि नार्थशून्यत्वमिति ख्यातिनिरूपणे प्रतिपादितम् ।। २९ ।।</div>
</div>
<div class="verse" type="sutra" id="SB_C02_S02_V30" data-adhikaranaID="SB_C02_S02_A050" data-adhikarana="सर्वथानुपपत्त्यधिकरणम्">
<div class="versetext"> सर्वथाऽनुपपत्तेश्च ।। ३० ।।</div>
<div class="bhashya" id="SB_C02_S02_V30_B1">अत्र सर्वशून्यवादी माध्यमिकः प्रत्यवतिष्ठते - शून्यवादे एव हि सुगतमतकाष्ठा । शिष्यबुद्धि-योग्यतानुगुण्येनार्थाभ्युपगमादिना क्षणिकत्वादय उक्ताः विज्ञानं बाह्यार्थाश्च सर्वे न सन्ति, शून्यमेव तत्त्वम् । अभावापत्तिरेव च मोक्ष इत्येव बुद्धस्याभिप्रायः । तदेव हि युक्तम्, शून्यस्याहेतुसाध्यतया स्वतः सिद्धेः । सत एव हि हेतुरन्वेषणीयः, तच्च सत् भावादभावाच्च नोत्पद्यते; भावात्तावन्न कस्यचिदुत्पत्तिर्दृष्टा, न हि घटादिरनुपमृदिते पिण्डादिके जायते । नाप्यभावादुत्पत्तिः सम्भवति, नष्टे पिण्डादिके ह्यभावादुत्पद्यमानं घटादिकमभावात्मकमेव स्यात् । तथा स्वतः परतश्चोत्पत्तिर्न सम्भवति । स्वतस्स्वोत्पत्तावात्माश्रयदोषप्रसंगात् प्रयोजनाभावाच्च । परतः परोत्पत्तौ परत्वाविशेषात् सर्वेषां सर्वेभ्य उत्पत्तिप्रसंगः । जन्माभावादेव विनाशस्याप्य भावः, अतः शून्यमेव तत्त्वम् । अतो जन्मविनाशसदसदादयो भ्रान्तिमात्रम् । न च निरधिष्ठानभ्रमासम्भवा-द्भमाधिष्ठानं किञ्चित्पारमाथिर्कं तत्त्वमाश्रयितव्यम् । दोषदोषाश्रयत्वज्ञातृत्वाद्यपारमाथ्र्थेऽपि भ्रमोपपत्तिव-दाधिष्ठानापारमार्थ्येऽपि भ्रमोपपत्तेः । अतः शून्यमेव तत्त्वमिति</div>
<div class="bhashya" id="SB_C02_S02_V30_B2">प्राप्ते उच्यते - सर्वथानुपपत्तेश्च इति । सर्वथाऽनुपपत्तेः सर्वशून्यत्वं च भवदभिप्रेतं न सम्भवति । किं भवान्सर्वं सदिति वा प्रतिजानीते ? । असदिति वा ? । अन्यथा वा ? । सर्वथा तवाभिप्रेतं तुच्छत्वं न सम्भवति, लोके भावाभावशब्दयोस्तत्प्रतीत्योश्च विद्य-  २.२.३०        मानस्यैव वस्तुतोऽवस्थाविशेषगोचरत्वस्य प्रतिपादितत्वात् । अतस्सर्वं शून्यमिति प्रतिजानता सर्वं सदिति प्रतिजानतेव सर्वस्य विद्यमानस्यावस्थाविशेषयोग्यतैव प्रतिज्ञाता भवतीति भवदभिमता तुच्छता न कुतश्चिदपि सिद्धयति ।किञ्च कुतश्चित्प्रमाणाच्छूत्यत्वमुपत्वभ्य शून्यत्वं सिषाधयिषता तस्य प्रमाणस्य सत्यत्वमभ्युपेत्यम्,  २.२.३०        तस्यासत्यत्वे सर्वं सत्यं स्यादिति सर्वथा सर्वशून्यत्वं चानुपपन्नम् ।। ३० ।।</div>
</div>
<div class="verse" type="sutra" id="SB_C02_S02_V31" data-adhikaranaID="SB_C02_S02_A051" data-adhikarana="एकस्मिन्नसम्भवाधिकरणम्">
<div class="versetext"> नैकस्मिन्नसम्भवात् ।। ३१ ।।  </div>
<div class="bhashya" id="SB_C02_S02_V31_B1">    निरस्तास्सौगताः । जैना अपि परमाणुकारणत्वादिकं जगतो वदन्तीत्यनन्तरं जैनपक्षः प्रतिक्षिष्यते । ते किल मन्यन्ते - जीवानीवात्मकं जगदेतन्निरीश्वरम्; तच्च षड्द्रव्यात्मकम् । तानि  २.२.३१        च द्रव्याणि जीवधर्माधर्मपुद्गलकालाकाशाख्यानि । तत्र जीवा - वयाः, योगसिद्धाः, कुक्ताश्चेति त्रिविधाः । धर्मो नाम गतिमतां गतिहेतुभूतो द्रव्यविशेषो जगद्वयापी । अधर्मश्च स्थितिहेतुभूतोव्यापि । पुद्गलो नाम - वर्णगन्धरसस्पर्शवस्द्रव्यम्; तच्च द्विविधम् - परमाणुरूपम्, तत्संघातरूपं च । पवनज्वलनसलिल-धरणीतनुभुवनादिकम् । कालस्त्वमूदस्ति भुवष्यनीति व्यवहारहेतुरणुरूपो द्रव्यविशेषः । आकाशोऽप्येको ऽनन्तप्रदेशश्च, तेषु चाणुव्यतिरिक्तानि द्रव्याणि पञ्चास्तिकाया इति च संग्रह्यन्ते । जीवास्तिकायो धर्मास्तिकायो-ऽधर्मास्तिकायः पुद्गलास्तिकाय आकाशास्तिकाय इति । अनेकदेशवर्तिनि द्रव्येऽस्तिकायशब्दः प्रयुज्यते; जीवानां मोक्षोपयोगिनमपरमपि संग्रहं कुर्वन्ति - ‘जीवाजीवास्त्रववन्ध-निर्जरसम्वरमोक्षा’ इति मोक्षसंग्रहेण मोक्षोपायश्च गृहीतः, स च सम्यग्ज्ञानदर्शनचारित्ररूपः । तत्र जीवस्तु ज्ञानदर्शनसुखवीर्यगुणः । अजीवश्च जीवभोग्यवस्तुजातम्; आस्त्रवः तदुपभोगोपकरण-गूतमिन्द्रियादिकम् । बन्धश्चाष्टविधः - घातिकर्मचतुष्टयम-घातिकर्मचतुष्टयं चेति । तत्राद्यम् - जीवगुणानां स्वाभाविकानां ज्ञानदर्शनवीर्थ्यसुखानां प्रतिघातकरम्; अपरं शरीरसंस्थानतदभिमानतत्स्थिति-तत्प्रयुक्तसुखदुःखोपेक्षाहेतुभूतम् । निर्जरं मोक्षसाधनमर्हदुपदेशावगतं तपः ।  २.२.३१        सम्वरो नामेन्द्रियनिरोधिस्समाधिरूपः । मोक्षस्तु निवृत्तरागादिक्तेशस्य स्वाभाविकात्मस्वरूपाविर्भावः । पृथिव्यादिहेतुभूताश्चाणवो वैशेषिकादीनामिव न चतुर्विधाः । अपित्वेकस्वभावाः । पृथिव्यादिभेदस्तु परिणामकृतः ।सर्वं च वस्तुजातं सत्त्वासत्त्वनित्यत्वानित्यत्वभिन्नत्वाभिन्नत्वादिभिरनैकान्तिकमिच्छन्ति स्यादस्ति, स्यान्नास्ति, स्यादस्ति च नास्ति च, स्यादवक्तव्यम्, स्यादस्ति चावक्तव्यं च, स्यान्नास्ति चावक्तव्यं च, स्यादस्ति च नास्ति चावक्तव्यं च, इति सर्वत्र सप्तभङ्गीनयावतारात् । सर्वं वस्तुजातं द्रव्यपर्यायात्मकमिति द्रव्यात्मना सत्त्वैकत्वनित्यत्वाद्युपपादयन्ति; पर्यायात्मना च तद्विपरीतम् । पर्यायाश्च द्रव्यस्यावस्थाविशेषाः । तेषां च भावाभावरूपत्वात् सत्त्वासत्त्वादिकं सर्वमुपपन्नमिति ।।  </div>
<div class="bhashya" id="SB_C02_S02_V31_B1"> अत्राभिधीयते - नैकस्मिन्नसम्भवादिति । नैतपुपपद्यते, कुतः? एकस्मिन्नसम्भवात् - एकस्मिन्वस्तुनि अस्तित्वनास्तित्वादे -र्विरुद्धस्य छायातपवद्युगपदसम्भवात् । एतदुक्तं भवति, द्रव्यस्य तत्तद्विशेषणभूतपर्यायशब्दाभिधेयावस्था -विशेषस्य च पृथक्पदार्थत्वान्नैकस्मिन् विरुद्धधर्मसमावेशः सम्भवतीति । तथा ह्येकेनास्तित्वादिना ऽवस्था-  २.२.३१        विशेषण विशिष्टस्य तदानीमेव न तद्विपरीतनास्तित्वादिविशिष्टत्वं सम्भवति । उत्पतिविनाशाख्य-परिणामविशेषास्पदत्वं च द्रव्यस्यानित्यत्वम्, तद्विपरीतं च नित्यत्वं तस्मिन्कथं समवैति; विरोधिधर्मा- श्रयत्वं च भिन्नत्वं, तद्विपरीतं चाभिन्नत्वं कथं वा तस्मिन्समवैति? यथाऽश्वत्वमहिषत्वयोर्युगपदेकस्मिन्न-सम्भवः । अयमर्थः पूर्वमेव भेदाभेदवादिनिरसनसमये ‘तत्तु समन्वयात्’ इत्यत्र प्रपञ्चितः । कालस्य पदार्थ-विशेषणतयैव प्रतीतेः तस्य पृथगस्तित्वनास्तित्वादयो न वक्तव्याः, न च परिहर्त्तव्याः । कालोऽस्ति नास्तीति व्यवहारो व्यहर्तृणां जात्याद्यस्तित्वनास्तित्वव्यपहारतुल्यः, जात्यादयो हि द्रव्यविशेषणतयैव प्रतीयन्त इति पूर्वमेवोक्तम् । कथं पुनरेकमेव ब्रह्म सर्वत्मकमिति श्रोत्रियैरुच्यते?; सर्वचेतनाचेतनशरीरत्वात्सर्वज्ञस्य सर्वशक्तेः सत्यसङ्कल्पस्य पुरुषोत्तमस्येत्युक्तम् । शरीरशरीरिणोस्तद्धर्माणां चात्यन्तवैलक्षण्यमप्युक्तम्,  २.२.३१        किञ्च नीवादीनां षण्णां द्रव्याणामेकद्रव्याणामेकद्रव्यपर्यायत्वाभावात्तेषु द्रव्यैकत्वेन पर्यायात्मना चैकत्वा-नेकत्वादयो दुरुपपादाः । अथोच्येतषडेतानि द्रव्याणि स्वकीयैः पर्यायैःस्वेन स्वेन चात्मना तथा भवन्तीति । एवमपि सवर्मनैकान्तिकमित्यभ्युपगमविरोथः, अन्योन्यतादत्मयाभावात् । अतो न युक्तमिदं जैनमतम् । ईश्वरानधिष्ठितपरमाणुकारणवादे पूर्वोक्तदोषास्तथैवावतिष्ठन्ते ।। ३१ ।। </div>
</div>
<div class="verse" type="sutra" id="SB_C02_S02_V32" data-adhikaranaID="SB_C02_S02_A051" data-adhikarana="एकस्मिन्नसम्भवाधिकरणम्">
<div class="versetext">एवं चात्माकार्त्स्न्यम् ।। ३२ ।। </div>
<div class="bhashya" id="SB_C02_S02_V32_B1">   एवं भवदभ्युपगमे सत्यात्मनश्चाकार्त्स्न्यम् प्रसज्यते । जीवोऽसङ्खयातप्रदेशो देहपतिमाण इति हि भवतां स्थितिः । तत्र हस्त्यादिशरीरेऽवस्थितस्यात्मनस्ततो न्यूनपरिमाणे पिपीलिकाशरीरे प्रविशतोऽल्पदेशब्या-पित्वेनाकार्त्स्न्यं प्रसज्यते - अपरिपूर्णता प्रसज्यत इत्यर्थः ।। ३२ ।। </div>
</div>
<div class="verse" type="sutra" id="SB_C02_S02_V33" data-adhikaranaID="SB_C02_S02_A051" data-adhikarana="एकस्मिन्नसम्भवाधिकरणम्">
<div class="leading_bhashya" id="SB_C02_S02_V33_I01"> अथ सङ्कोतविकासधर्मतयाऽऽत्मनः पर्यायशब्दाभिधेयावस्थान्तरापत्त्या विरोधः परिह्रियत इत्युच्यते; तत्राह-  </div>
<div class="versetext"> न च पर्य्यायादप्यविरोधो विकारदिभ्यः ।। ३३ ।।  </div>
<div class="bhashya" id="SB_C02_S02_V33_B1"> न च सङ्कोचविकासरूपावस्थान्तरापत्त्याऽपि विरोधः परिहर्तुं शक्यते विकारतत्प्रयुक्तानित्यत्वादिदोष-प्रसक्ते-  २.२.३३        र्घटादितुल्यत्वप्रसङ्गात् ।। ३३ ।। </div>
</div>
<div class="verse" type="sutra" id="SB_C02_S02_V34" data-adhikaranaID="SB_C02_S02_A051" data-adhikarana="एकस्मिन्नसम्भवाधिकरणम्">
<div class="versetext"> अन्त्यावस्थितेश्चोभयनित्यत्वादविशेषः ।। ३४ ।। </div>
<div class="bhashya" id="SB_C02_S02_V34_B1">    जीवस्य यदन्त्यं परिमाणं मोक्षावस्थागतं तस्य पश्चाद्देहान्तरपरिग्रहाभावादवस्थितत्वाभावादात्मनश्च मोक्षा-  २.२.३४        वस्थस्य तत्परिमाणस्य चोभयोर्नित्यत्वात्तदेवात्मनः स्वाभाविकं परिमाणमिति पूर्वमपि तस्मादविशेषः स्यात्, अतो देहपरिमाणत्वमात्मनो न स्यादित्यसङ्गतमेवेदमार्हतमतम् ।। ३४ ।।  </div>
</div>
<div class="verse" type="sutra" id="SB_C02_S02_V35" data-adhikaranaID="SB_C02_S02_A052" data-adhikarana="पशुपत्यधिकरणम्">
<div class="versetext">  पत्युरसामञ्जस्यात् ।। ३५ ।।</div>
<div class="bhashya" id="SB_C02_S02_V35_B1">   कपिलकणादसुगतार्हतमतानामसामञ्जस्याद्वेदवाह्यत्वाच्च निःश्रेयसार्थिभिरना-दरणीयत्वमुक्तम्, इदानीं पशुपतिमतस्य वेदविरोधादसामञ्जस्याच्चानादरणीयतोच्यते । तन्मतानुसारिणश्च-  २.२.३५        तुर्विधाः । कापालाः, कालामुखाः, पाशुपताः, शैवाश्चेति सर्वे चैते वेदविरुद्धां तत्त्वप्रक्रियामैहिकामुष्मिकनि-श्रेयससाधनकल्पनाश्च कल्पयन्ति । निर्मित्तोपादानयोर्भेदम्, निमित्तकारणं च पशुपतिमाचक्षते । तथा निःश्रे-यससाधनमपि मुद्रिकाषट्कधारणादिकम्, यथाऽऽहुः कापालाः - ‘मुद्रिकाषट्कतत्त्वज्ञः परमुद्राविशारधः । भगासनस्थमात्मानं ध्यात्वा निर्वाणमृच्छति । कण्ठिका रुचकं चैव कुण्डलं च शिस्वामणिः । भस्मयज्ञो- पवीतं च मुद्राषटकं प्रचत्तते ।। आभिर्मुद्रितदेहस्तु न भूय इह जायत‘ इत्यादिकम् । तथा कालामुखा अपि कपालपात्रभोजनशवभस्मस्नानतत्प्राशनलगुडधारणसुराकुम्भस्थापन-तदाधारदेवपूजादिकमैहिकामुष्मिकसक-लफलसाधनमभिदधति । ‘रुद्राक्षकङ्कणं हस्ते जटा चैका च मस्तके । कपालं भस्मना स्नान‘मित्यादि च प्रसिद्धं शैवागमेषु । तथा केनचित्क्रियाविशेषेण विजातीयानामपि ब्राह्मण्यप्राप्तिमुत्तमाश्रमप्राप्तिं चाहुः ‘दीक्षाप्रवेशमात्रेण ब्राह्मणो भवति क्षणात् । कपालं ब्रतमास्थाय यतिर्भवति मानवः’इति ।</div>
<div class="bhashya" id="SB_C02_S02_V35_B2">  तत्रेदमुच्यते पत्युरसामञ्जस्यादिति । नैकस्मिन्नसम्भवादित्यतो नेत्यनुवर्तते । पत्युः पशुपतेर्मतं नादरणीयम्, कुतः - असामञ्जस्यात्; ◌्रसामञ्जस्यं चान्योन्यव्याघाताद्वेदविरोधाच्च । मुद्रिकाषटकधारणभगासनस्थात्मध्यानसुराकुम्भस्थापनतत्स्थदेवतार्चनगूढाचारश्मशानभस्मस्नानप्रणवपूर्वाभिध्यानान्यन्योन्यविरुद्धानि । वेदविरुद्धं चेदं तत्त्वपरिकल्पनमुपासनमाचारश्च । वेदाः खलु परं ब्रह्म नारायणमेव जगन्निमित्तमुपादानं च वदन्ति - ‘नारा-यणः परं ब्रह्म तत्त्वं नारायणः परः नारायणपरो ज्योतिरात्मा नारायणः परः, ‘तदैक्षत बहु स्यां प्रजा-येयेति, सोऽकामयत बहु स्यां प्रजायेये’ति, ‘तदात्मानं स्वयमकुरुत‘इत्यादयः परब्रह्मभूतपरमपुरुषवेदन मेव च मोक्षसाधनमुपासनं वदन्ति - ‘वेदाहमेतं पुरुषं महान्तम् आदित्यवणं तमस्तु पारे । तमेतं विद्वानमृत इह भवति नान्यः पन्था अयनाय विद्यत‘ इत्यादिनैकतां गताः सर्वे वेदान्ता। तदितिकर्त्तव्यताभूतं कर्म च वेदविहितव-र्णाश्रमसम्बतन्ध-यज्ञादिकमेव वदन्ति - ‘तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽना-  २.२.३५        शकेन, एतमेव लोकमिच्छन्तः प्रव्राजिनः प्रव्रजन्ति‘ इत्यादयः । केवलपरतत्त्वप्रतिपादनपरनारायणानुवा-कसिद्धतत्त्वपराः केषुचिदुपासनादिविधिपरेषु वाक्येषु श्रुताः प्रजापतिशिवेन्द्राकाशप्राणादिशब्दा इति ‘शास्त्र-दृष्टया तूपदेशो वामदेवव‘दित्यत्र प्रतिपादितम् । तथा ‘एको ह वै नारायण आसीन्न ब्रह्मा नेशान‘ इत्यारभ्य ‘स एकाकी न रमेते’ति सृष्टिवाक्योदितं स्त्राष्टारं नारायणमेव समानप्रकरणस्थाः सदेव सोभ्येदमग्र आसीत्’इत्यादिषु साधारणाः सद्व्रह्मादिशम्दा। प्रतिपादयन्तीति ‘जन्माद्यस्य यत‘ इत्यत्र प्रतिपादितम् । अतो वेदवि-रुद्धतत्त्वोपासनानुष्ठानाभिधानात्पशु◌ापतिमतमनादरणीयमेव ।। ३५ ।।</div>
</div>
<div class="verse" type="sutra" id="SB_C02_S02_V36" data-adhikaranaID="SB_C02_S02_A052" data-adhikarana="पशुपत्यधिकरणम्">
<div class="versetext">  अधिष्ठानानुपपत्तेश्च ।। ३६ ।।  </div>
<div class="bhashya" id="SB_C02_S02_V36_B1">  वेदवाह्यानामनुमानाद्धि केवलनिमित्तेश्वरकल्पना, तथा सति दृष्टानुसारेण कुलालादिवदधिष्ठानं कर्त्तव्यम् । न च कुलालादेर्मृदाद्यधिष्ठानवत्पशुपतेर्निमिक्षभूतस्य प्रधानाधिष्ठानमुपपद्यते अशषीरत्वात्; सशरीराणामेव हि कुलालादीनामधिष्ठानशक्तिर्दृष्टा । न चेश्वरस्य सशरीरत्वमभ्युपगन्तव्यम्, तच्छरीरस्य सावयवस्य नित्यत्वे  २.२.३६        अनित्यत्वे च ‘शास्त्रयोनित्वा’दित्यत्र दोषस्योक्तत्वात् ।। ३६ ।। </div>
</div>
<div class="verse" type="sutra" id="SB_C02_S02_V37" data-adhikaranaID="SB_C02_S02_A052" data-adhikarana="पशुपत्यधिकरणम्">
<div class="versetext"> करणवच्चेन्न भोगादिभ्यः ।। ३७ ।।  </div>
<div class="bhashya" id="SB_C02_S02_V37_B1">   यथा भोक्तुर्जीवस्य करणकलेवराद्यधिष्ठानमशरीरस्यैव दृश्यते तद्वन्महेश्वरस्याप्यशरीरस्य च प्रधानाधिष्ठा-नमुपपद्यत इति चेन्न, भोगादिभ्यः । पुण्यपापरूपकर्मफलभोगार्थठ पुण्यपापरूपादृष्टकारितं हि तदधिष्ठानं तद्वत् पशुपतेरपि पुण्यपापरूपादृष्टवत्तया तत्फलभोगादि सर्वं प्रसज्येत, अतो नाधिष्ठानसम्भवः ।। ३७ ।। </div>
</div>
<div class="verse" type="sutra" id="SB_C02_S02_V38" data-adhikaranaID="SB_C02_S02_A052" data-adhikarana="पत्यधिकरणम्">
<div class="versetext">  अन्तवत्त्वमसर्वज्ञता वा ।। ३८ ।। </div>
<div class="bhashya" id="SB_C02_S02_V38_B1"> वा शब्दश्चार्थे । पशुपतेः पुण्यपापरूपादृष्टवत्त्वे जीववदन्तवत्त्वं सृष्ठिसंहाराद्यास्पदत्वमसर्वज्ञता च स्यादित्यना-दरणीयत्वे सिद्धेऽपि पशुपतिमतस्य वेदविरुद्दताख्यापनार्तं पत्युरसामञ्जस्यादिति पुनरारम्भः यद्यपि पाशुपतशैव-  २.२.३८        योर्वेदाविरोधिन इव केचन धर्माः प्रतियन्ते, तथाऽपि वेदविरुद्धनिमित्तोपादानभेदकल्पनापरावरतत्वव्यत्य-यकल्पनामूलत्वात्सर्वमसमञ्जसमेवेति ‘असामञ्जस्यात् ‘इत्युक्तम् ।। ३८ ।।  </div>
</div>
<div class="verse" type="sutra" id="SB_C02_S02_V39" data-adhikaranaID="SB_C02_S02_A053" data-adhikarana="उत्पत्त्यसम्भवाधिकरणम्">
<div class="versetext"> उत्पत्त्यसम्भवात् ।। ३९ ।।  </div>
<div class="bhashya" id="SB_C02_S02_V39_B1">कपिलादितन्त्रसामान्याद्भगवदभिहितपरमनिःश्रेयससाधनाववोधिनि पञ्चरात्रतन्त्रे-ऽप्यप्रामाण्यमाशङ्कय निराक्रियते; तत्रैवमाशङ्कते ‘परमकारणात्परब्रह्मभूताद्वासुदेवात्सङ्कर्षणो नाम जीवो  २.२.३९        जायते सङ्कर्षणात्प्रद्युम्नसंज्ञं मनो जायते तस्मादनिरुद्धसंज्ञोऽहङ्कारो जायते’ इति हि भागवतप्रक्रिया । अत्र जीवस्योत्पत्तिः श्रुतिविरुद्धा प्रतीयते; श्रुतयो हि जीवस्याऽनादित्वं वदन्ति । ‘न जायते भ्रियते वा विपश्चित्’ इत्याद्याः ।। ३९ ।।  </div>
</div>
<div class="verse" type="sutra" id="SB_C02_S02_V40" data-adhikaranaID="SB_C02_S02_A052" data-adhikarana="उत्पत्त्यसम्भवाधिकरणम्">
<div class="versetext"> न च कर्त्तुः करणम् ।। ४० ।।</div>
<div class="bhashya" id="SB_C02_S02_V40_B1">सङ्कर्षणात्प्रद्युम्रसंज्ञं मनो जायत इति कर्त्तुर्जीवात्करणस्य मनस उत्पत्तिर्न सम्भवति, ‘एतस्माज्जायते प्राणो मनस्सर्वेन्द्रियाणि च‘ इति परस्मादेव ब्रह्मणो मनसोऽप्युत्पत्तिश्रुतेः, अतः श्रुतिविरुद्धार्थप्रतिपादनादस्यापि तन्त्रस्य प्रामाण्यं प्रतिषिध्यत इति ।। ४० ।। </div>
</div>
<div class="verse" type="sutra" id="SB_C02_S02_V41" data-adhikaranaID="SB_C02_S02_A052" data-adhikarana="उत्पत्त्यसम्भवाधिकरणम्">
<div class="leading_bhashya" id="SB_C02_S02_V41_I01"> एवं प्राप्ते प्रचक्ष्महे - </div>
<div class="versetext">     विज्ञानादिभावे वा तदप्रतिषेधः ।। ४१ ।। </div>
<div class="bhashya" id="SB_C02_S02_V41_B1"> वाशब्दात्पक्षो विपरिवर्तते, विज्ञानं चादि चेति, परब्रह्मविज्ञानादि सङ्कर्षणप्रद्युमानिरुद्धानामपि परब्रह्मभावे सति तत्प्रतिपादनपरस्य शास्त्रस्य प्रामाण्यं न प्रतिषिध्यते । एतदुक्तं भवति - भागवतप्रक्रियामजानतामिदं चोद्यं यज्जीवोत्पत्तिविरुद्धाऽभिहितेति । वासुदेवाख्यं परं ब्रह्मैवाश्रितवत्सलं स्वाश्रितसमाश्रयणीयत्वाय स्वेच्छया चतुर्धाऽवतिष्ठत इति हि तत्प्रक्रिया, यथा पौष्करसंहितायां ‘ कर्त्तव्यत्वेन वै यत्र चातुरात्म्यमुपा- स्यते । क्रमागौः स्वसंज्ञाभिर्ब्राह्मणैरागमं तु तत्’ इत्यादि । तुच्च चातुरात्म्योपासनं वासुदेवाख्यपरब्रह्मोपा-  २.२.४१        सनमिति सात्वतसंहितायामुक्तम् ‘ब्राह्मणानां हि द्व्र्रह्म वासुदेवाख्ययाजिनाम् । विवेकदं परं शास्त्रं ब्रह्मोपनि-षदं महत्’ इति । तद्धि वासुदेवाख्यं परं ब्रह्म सम्पूर्णषाड्गुण्यवपुः सूक्ष्मव्यूहविभवभेदभिन्नं यथाधिकारं भक्तै-र्ज्ञानपूर्वेण कर्मणाऽभ्यर्चितं सम्यक् प्राप्यते । विभावार्चनाद्व्यूहं पाप्य व्यूहार्चनात्परं ब्रह्म वासुदेवाख्यं सूक्ष्मं प्राप्यते - इति वदन्ति । विभवो हि नाम रामकृष्णादिप्रादुर्भावगणः । व्यूहो वासुदेवसङ्कर्षणप्रद्युम्नानिरुद्धरू-पश्चतुर्व्यूहः । सूक्ष्मं तु केवलपाड्गुण्यविग्रहं वासुदेवाख्यं परं ब्रह्म । यथा पौष्करे ‘यस्मात्सम्यक् परं ब्रह्म वासु-देवाख्यमव्ययम् । अस्मादवाप्यते शास्त्रात् ज्ञानपूर्वेण कर्मणा’ इत्यादि । अतः सङ्कर्षणादीनामपि परस्यैव ब्रह्मणः स्वेच्छाविग्रहरूपत्वात् ‘अजायमानो बहुधा विजायत‘ इति श्रुतिसिद्धस्यैवाश्रितवात्सल्यनिमि-त्तस्वेच्छाविग्रहसङ्ग्रहरूपजन्मनोऽभिधानात् तदभिधायिशास्त्र-प्रामाण्यस्याप्रतिषेधः - इति । तत्र जीयमनो-ऽहङ्कारतत्त्वानामधिष्ठातारः सङ्कर्षणप्रद्युम्नानिरुद्धा इति तेषामेव जीवादिशब्दैरुभधानमविरुद्धम्; यथा-ऽऽकाशप्राणादिशब्दैबर्रह्मणोऽभिधानम् ।। ४१ ।।  </div>
</div>
<div class="verse" type="sutra" id="SB_C02_S02_V42" data-adhikaranaID="SB_C02_S02_A053" data-adhikarana="उत्पत्त्यसम्भवाधिकरणम्">
<div class="versetext"> विप्रतिषेधाच्च ।। ४२ ।। </div>
<div class="bhashya" id="SB_C02_S02_V42_B1">  विप्रतिषिद्धा हि जीवोत्पत्तिस्तस्मिन्नपि तन्त्रे; यथोक्तं परमसंहितायाम् । ‘अचेतना परार्था च नित्या सतत-  २.२.४२        विक्रिया ◌ः त्रिगुणा कर्मिणां क्षेत्रं प्रकृतेरूपमुच्यते ।। व्याप्तिरूपेण सम्बन्धस्यस्याश्च पुरुषस्य च । सह्यनादिर-नन्तश्च परमार्थेन निश्चितः’ इति । एवं सर्वास्वपि संहितासु जीवस्य नित्यत्ववचनाज्जीवस्वरूपोत्पत्तिः पञ्च-रात्रतन्त्रे प्रतिषिद्धैव । जन्ममरणादिव्यवहारस्तु लोकवेदयोर्जीवस्य यथोपपद्यते, तथा ‘नात्माश्रुते’रित्यत्र वक्ष्यते । अतो नीवस्योत्पत्तिस्तत्रापि प्रतिषिद्धैवेति जीवोत्पत्तिवादनिमित्ताप्रामाण्यशङ्का दूरोत्सारिता । यश्चैष केषां चिदुद्धोषः ‘साङ्गेषु वेदेषु निष्ठामलभमानः शाण्डिल्यः पञ्चरात्रशास्त्रमधीतवान्’ इति साङ्गेषु वेदेषु पुरुषार्थनिष्ठा न लब्धेति वचनात् वेदविरुद्धं तन्त्रमिति, सोऽप्यनाघ्रातवेदवचसामनाकलिततदुपबृंहणन्या-यकलापानां श्रद्धामात्रविजृम्भितः; यथा ‘प्रातः प्रातरनृतं ते वदन्ति पुरे दयाज्जुह्वति येऽग्रिहोत्रम्’ इति अनुदितहोमनिन्दोदितहोमप्रशंसार्थेत्युक्तम्; यथा च भूमविद्याप्रकमे नारदेन ‘ ऋग्वेदं भगवोऽध्येमि यजुर्वेदं सामवेदमाथर्वणं चतुर्थमितिहासपुराणं पञ्चमम्’ इत्यारभ्य सर्वं विद्यास्थानमभिधाय ‘सोऽहंभगवो मन्त्रवि-देवास्मिन्नेत्मवित्’ इति भूमयिद्याव्यतिरिक्तास ◌ु सर्वासु विद्यास्वात्मवेदनालाभवचनं वक्ष्यमाणभूमविद्या-प्रशंसार्थं कृतम्; अथवा अस्य नारदस्य साङ्गेषु वेदेषु◌े यत्परतत्त्वं प्रतिपाद्यते, तदलाभनिमित्तशेऽयं वादः, एव-मेव शाण्डिल्यस्येति । पश्चाद्वेदान्तवेद्यवासुदेवाख्यपरब्रह्मतत्त्वाभिधानादवगम्यते, तथा वेदार्थस्य दुर्ज्ञा-  २.२.४२        नतया सुखाववोधार्थः शास्त्रारम्भः परमसंहितायामुच्यते ‘अधीता भगवन्वेदाः साङ्गोपाङ्गाः सविस्तराः । श्रु-तानि च मयाऽङ्गानि वाकोवाक्ययुतानि च ।। न चैतेषु समस्तेषु संशयेन विना क्कचित् । श्रेयोमार्गं प्रपश्यामि येन सिद्धिभर्विष्यति‘ इति । ‘वेदान्तेषु यथासारं सङ्गृह्य भगवान् हरिः । भक्तानुकम्पया विद्वान् । सञ्चिक्षेप यथासुखम्’ इति च । अतः स भगवान्वेदैकवेद्यः परब्रह्माभिधानो वासुदेवो निखिलहेयप्रत्यनीककल्याणैक-तानानन्तज्ञानानन्दाद्यपरिमितोदारगुणसागरः सत्यसङ्कल्पश्चातुर्वण्य-चातुराश्रम्यव्यवस्थयाऽवस्थितान्धर्मार्थकाममोक्षाख्यपुरुषार्थाभिमुखान् भक्तानवलोक्यापारकारुण्य-सौशील्यवात्सल्यौदार्यमहोदधिः स्वस्वरूप-स्वविभूतिस्वाराधनतत्फलयाथात्म्याववोधिनो वेदान् ऋग्यजुः - सामाथर्वभेदभिन्नानपरिमितशाखान् विध्य-  २.२.४२        र्थवादमन्त्ररूपान् स्वेतरसकलसुरनरदुरवगाहाँश्चावधार्य तदर्थयाथात्म्याववोधिपञ्चरात्रं शास्त्रं स्वयमेव निरमिमीतेति निरवद्यम् । यत्तु परैः सूत्रचतुष्टयं कस्यचिद्विरुद्धांशस्य प्रामाण्यनिपेधपरं व्याख्यातं तत्सूत्राक्ष-राननुगुणं सूत्रकाराभिप्रायविरुद्धं च । तथा हि सूत्रकारेण वेदान्तन्यायाभिधांयीनि सूत्राण्यभिधाय, वेदोप-वृंहणाय च भारतसंहितां शतसाहस्त्रिकां कुर्वता मोक्षधर्मे ज्ञानकाण्डेऽभिहितं ‘गृहस्थो ब्रह्मचारी च वानप्र-स्थोऽथ भिक्षुकः । य इच्छेत्सिद्धिमास्थातुं देवतां कां यजेत सः’ इत्यारभ्य महता प्रबन्धेन पञ्चोत्रशास्त्रप्रक्रियां प्रतिपाद्य ‘इदं शतसहस्राद्धि भारताख्यानविस्तरात् । आविध्य मतिमन्थानं दध्नो घृतमिवोद्धृतम् ।। नवनीतो यथा दधनो द्विपदां ब्राह्मणो यथा । आरण्यकं च वेदेभ्य ओपधीभ्यो यथाऽमृतम् ।। इदं महोपनिपदं चतुर्वेदस-मन्वितम् । साङ्खययोगकृतान्तेन पञ्चरात्रानु◌ाब्दितम् ।। इदं श्रेय इदं ब्रह्म इदं हितमनुत्तमम् । ऋग्यजुःसामभि-र्जुष्टमथर्वाङ्गिरसस्तथा ।। भविष्यति प्रमाणं वा एतदेवानुशासनम्’ इति साङ्खययोगशब्दाभायां ज्ञानयोगकर्म-योगावभिहितौ; यथोक्तं ‘ज्ञानयोगेन साङ्ख्यानां कर्मयोगेन योभिनाम्’ इति; भीष्मपर्वण्यपि ‘ब्राह्मणैः क्षत्रियैर्वैश्यैः शूद्रैश्च कृतलक्षणैः । अर्चनीयश्च सेव्यश्च पूजनीयश्च माधवः ।। सात्वतं विधिमास्थाय गीतः सङ्ग-र्षणेन यः’ इति । कथमेवं ब्रुवाणो वादरायणो वेदविदग्रेसरो वेदान्तवेद्यपरब्रह्मभूरवासुदेवोपासनार्चनादि-प्रतिपादनपरस्य सात्वतशास्त्रस्याप्रामाण्यं ब्रूयात् । ननु च ‘साङ्ख्यं योगः पञ्चरात्रं वेदाः पाशुपतं तथा । किमे-तान्येकनिष्ठानि वा मुने’ इत्यादिना साङ्ख्यादीनामप्यादरणीयतोच्यते, शारीरकेऽपि साङ्खयादीनि प्रति-  २.२.४२        षिध्यन्ते; ◌ैअत इदमपि तन्त्रं तत्तुल्यम्; नेत्युच्यते, यतस्तत्रापीममेव शारीरकोक्तन्यायमवतारयति ‘किमेता-न्येकनिष्ठानि पृथङ्निष्ठानि वा’ इति प्रश्रस्यायमर्थः किं साङ्ख्ययोगपाशुपतवेदपञ्चरात्राणि एकतत्त्वप्रतिपा-दनपराणि, पृथक्तत्वप्रतिपादनपराणि वा, यदैकत्त्वप्रतिपादनपराणि, किं तदेकं तत्त्वम्? । यदा पृथक्तत्त्व-प्रतिपादनपराणि तदैषां परस्परविरुद्धार्थप्रतिपादनपरत्वाद्वस्तुनि विकल्पासम्भवाच्छैकमेव प्रमाणमङ्गीकर-णीयम्, किं तदेकमित्यस्योत्तरं ब्रुवन् ‘ज्ञानान्येतानि राजर्षे विद्धि नानामतानि वै । साङ्ख्यस्य वक्ता कपिल‘ इत्यारभ्य साङ्खययोगपाशुपतानां कपिलहिरण्यगर्भपशुपतिकृतत्वेन पौरुषेयत्वं प्रतिपाद्य ‘अवान्तरतषा नाम वेदाचार्य्यः स उच्यते’ इति वेदानामपौरुषेयत्वमभिधाय‘पञ्चरात्रस्य वक्ता नारायणः स्वयम्’ इति पञ्चरात्रतन्त्रस्य वक्त नारायथः स्वयमेवेत्युक्तवान् । एवं वदतश्चायमाशयः - पौरुषेयाणां तन्त्राणां परस्पर-विरुद्धवस्तुवा◌ि◌ादतया अपौरुषेयत्वेन निरस्त प्रमादादिनिखिलदोषगन्धवेदवेद्यवस्तुविरुद्धाभिधायित्वच्च यथावस्थितवस्तुनि प्रामाण्यं दुर्ल्लभम्; वेदवेद्यश्च परब्रह्मभूतोनारायणः; अतस्तत्तन्त्राभिहितप्रधानपुरुष-पशुपतिप्रभृतितत्त्वस्य वेदान्तवेदेयपरब्रह्मभूतनारायणात्मकतयैव वस्तु त्वमभ्युपगमनीयमिति । तदिदमाह च ‘सर्वेषु च नृपश्रेष्ठ ! ज्ञानेष्वेतेषु दृश्यते । यथागमं यथान्यायं निष्ठानारायणः प्रभुः’ इति । ‘यतागमं यथा-न्याय‘मिति न्यायानुगृहीततत्तदागमोक्तं वस्तु परामृशतो नारायण एव सर्वस्य वस्तुनो निष्ठेति दृश्यते ।  २.२.४२        अब्रह्मात्मकतया तत्तत्तन्त्राभिहिनानां तत्त्वानां ‘सर्वं खल्विदं ब्रह्म‘ ‘विश्वं नारायथ‘ इत्यादिना सर्वस्य ब्रह्मा-त्मकतामनुसन्दधानस्य च नारायण एव निष्ठेति प्रतीयत इत्यर्थः । अतो वेदान्तवेद्यः परब्रह्मभूतो नारायणः स्वयमेव पञ्चरात्रस्य कृत्स्नस्य वक्तेति, तत्स्वरूपतदुपासनाभिधायि तत्तन्त्रमिति च तस्मिन्नितरतन्त्रसामान्यं न केनचिदुद्भावयितुं शक्यम् । अतस्तत्रैवेदमुच्यते ‘एवमेकं साङ्खययोगं वेदारण्यकममेव च । परस्पराङ्गान्ये-तानि - पञ्चरात्रं तु कथ्यते’ इति; साङ्ख्यञ्च योगश्च साङ्ख्ययोगम्, वेदाश्चारण्यकानि च वेदारण्यकम्, परस्पराङ्घान्येतान्येकतत्वप्रतिपादनपरतयैकीभूतानि - एकं पञ्चतात्रमिति कथ्यते । एतदुक्तं भवति साङ्ख्योक्तानि पञ्चर्विशतितत्त्वानि, योगोक्तं च यमनियमाद्यत्मकं योगम्, वेदोदितकर्मस्वरूपाण्यङ्गीकृत्य तत्त्वानां ब्रह्मात्मकत्वम्, योगस्य च ब्रह्मोपासनप्रकारत्वं कर्मणां च तदाराधनरूपतामभिदधति ब्रह्मस्वरूपं प्रतिपाद-यन्त्यारण्यकानि । एतदेव परेण ब्रह्मणा नारायणेन स्वयमेव पञ्चरात्रतन्त्रे विशदीकृतमिति । शारीरके च साङ्ख्योक्ततत्त्वानामब्रह्मात्मकतामात्रं निराकृतम्; न स्वरूपम् । योगपाशुपतयोश्चेश्वरस्य केवलनिमित्तका-रणता परावरतत्त्वविपरीतकल्पना, वेनवहिष्कृताचारो निराकृतः न योगस्वरूपम्, पशुपतिस्वरूपं च । अतः साङ्ख्यं योगः पञ्चरात्रं वेदाः पाशुपतं तथा आत्मप्रमाणान्येतानि न हन्तव्यानि हेतुभिः’ इति तत्तदभिहित-तत्तत्स्वरूपमात्रमङ्गीकार्य्यम्; जिनसुगताभिहिततत्त्ववत्सर्वं न बहिष्कार्य्यमित्युच्यते । यथाऽऽगमं ‘यथान्यायं निष्ठा नारायणः प्रभु’रित्यनेनैकार्य्यात् ।। ४२ ।।</div>
<div class="authorline">श्रीमद्भगवद्रामानुजविरचिते शारीरक-मीमांसाभाष्ये द्वितीयस्याध्यायस्य द्वितीयः पादः ॥</div>
</div>
</div>
<div class="section" id="SB_C02_S03" type="paada" data-name=" तृतीयः पादः " data-title="द्वितीयाध्याये  तृतीयः पादः ">
<div class="verse" type="sutra" id="SB_C02_S03_V01" data-adhikaranaID="SB_C02_S03_A054" data-adhikarana="वियदधिकरणम्">
<div class="versetext">न वियदश्रुतेः ।। १ ।।  </div>
<div class="bhashya" id="SB_C02_S03_V01_B1"> सांख्यादिवेदबाह्यतन्त्राणां न्यायाभासमूलतया विप्रतिषेधाच्चासामञ्जस्यमुक्तम्, इदानीं स्वपक्षस्य विप्रतिषेधादिदोषाभावख्यापनाय ब्रह्मकार्य्यतयाऽभिमतचिदात्मकप्रपञ्चस्य कायर्ताप्रकारो विशोध्यते । तत्र वियदुत्पद्यते न वेति संशय्यते । किं युक्तं न वियदुत्पद्यत इति, कुतः? अश्रुतेः; सम्भावितस्य हि श्रवणसम्भवः, असम्भावितस्य तु गगनकुसुमवियदुत्पत्त्यादेः शब्दाभिधेयत्वं न सम्भवति । न खलु निरवयवस्य सर्वगतस्याकाशस्यात्मन इव उतपत्तिर्निरूपयितुं शक्यते; अत एव चोत्पत्त्यसम्भवात् छान्दोग्ये  २.३.१        सृष्टिप्रकरणे तेजःप्रभृतीनामेवोत्पत्तिराम्नायते - ‘तदैक्षत बहु स्यां प्रजायेयेतितत्तेजोऽसृजत‘ इति । तैत्तिरी-यकाथर्वणादिषु ‘तस्माद्वा एतस्मादात्मन आकाशः सम्भूतः’ ‘एतस्माज्जायते प्राणो मनः सर्वेन्दिऽयाणि च खं वायुर्ज्योतिराप‘ इत्यादिषु श्रूयमाणा वियदुत्पत्तिरर्थविरोधाद्वाध्यत इति ।। १ ।।</div>
</div>
<div class="verse" type="sutra" id="SB_C02_S03_V02" data-adhikaranaID="SB_C02_S03_A054" data-adhikarana="वियदधिकरणम्">
<div class="leading_bhashya" id="SB_C02_S03_V02_I01">  एवं प्राप्तेऽभिधीयते-</div>
<div class="versetext">अस्ति तु ।। २ ।। </div>
<div class="bhashya" id="SB_C02_S03_V02_B1"> अस्ति त्वाकाशस्योत्पत्तिः । अतीन्द्रियार्थविषया हि श्रुतिः प्रमाणान्तरातीतामपि वियदुत्पत्तिं प्रतिपादयितुं समर्थैव । न च श्रुतिप्रतिपन्नेऽर्थे तद्विरोधिनिरवयवत्वादिहेतुकमनुत्पत्त्यनुमानमुदेतुमलम्; आत्मनोऽनुत्पत्तिर्न  २.३.२        निरवयवत्वप्रयुक्तेति वक्ष्यते ।। २ ।। </div>
</div>
<div class="verse" type="sutra" id="SB_C02_S03_V03" data-adhikaranaID="SB_C02_S03_A054" data-adhikarana="वियदधिकरणम्">
<div class="leading_bhashya" id="SB_C02_S03_V03_I01">पुनश्चोदयति -  </div>
<div class="versetext">  गौण्यसम्भवाच्छब्दाच्च ।। ३ ।। </div>
<div class="bhashya" id="SB_C02_S03_V03_B1">  ‘तस्माद्वा एतस्मादात्मन आकाशः सम्भूत‘ इत्यादि वियदुत्पत्तिश्रुतिर्गौणीति कल्पयितुं युक्तम्, ‘तत्तेजोऽ-सृजत‘ इति सिसृक्षोर्ब्रह्मणः प्रथमं तेज उत्पद्यत इति तेजउत्पत्तिप्राथम्येन वियदुत्पत्तिप्रतिपादनासम्भवात् ‘वायुश्चान्तरिक्षं चैतदभृत‘मिति वियतोऽभृतत्वशब्दाच्च ।। ३ ।। </div>
</div>
<div class="verse" type="sutra" id="SB_C02_S03_V04" data-adhikaranaID="SB_C02_S03_A054" data-adhikarana="वियदधिकरणम्">
<div class="leading_bhashya" id="SB_C02_S03_V04_I01"> कथमेकस्य सम्भूतशब्दस्याकाशापेक्षया गौणत्वम्, अग्न्याद्यपेक्षया मुख्यत्वमिति चेत्तत्राह - </div>
<div class="versetext">स्याच्चैकस्य ब्रह्मशब्दवत् ।। ४ ।। </div>
<div class="bhashya" id="SB_C02_S03_V04_B1">  एमस्यैव ‘तस्माद्वा एतस्मादात्मन आकाशः संभूत‘इत्याकाशे मुख्यात्वासम्भवात्, गौणतया प्रयुकस्य सम्भृतशब्दस्य वायोरग्विरित्यादिष्वनुक्तस्य मुख्यत्वं स्यादेव - ब्रह्मशब्दवत्; यथाब्रह्मशब्दः ‘तस्मादेतद्व्रह्म नामरूपमन्नं च जायते’ इत्यत्र   प्रधाने गौणतया प्रयुक्तस्तस्मिन्नं च जायते’ इत्यत्र प्रधाने गौणतया प्रयुक्त -स्तस्मिन्नेव प्रकरणे ‘तपसा चीयते ब्रह्म ततोऽन्नमभिजायत‘इति ब्रह्मणि मुख्यतया प्रयुज्यते; तद्वत् । अनुपङ्गे  २.३.४        च श्रवणावृत्ताविवाभिधानावृत्तिर्विद्यत एवेत्यर्थः ।। ४ ।</div>
</div>
<div class="verse" type="sutra" id="SB_C02_S03_V05" data-adhikaranaID="SB_C02_S03_A054" data-adhikarana="वियदधिकरणम्">
<div class="leading_bhashya" id="SB_C02_S03_V05_I01">परिहरति -</div>
<div class="versetext"> प्रतिज्ञाहानिरव्यतिरेकात् ।। ५ ।।</div>
<div class="bhashya" id="SB_C02_S03_V05_B1">   छान्दोग्यश्रुत्यनुसारेणान्यासां वियदुत्पत्तिवादिनीनां श्रुतीनां गौणत्वं कल्पयितुं न युज्यते; यतः छान्दोग्य -श्रुत्यैव वियदुत्पत्तिरङ्गीकृता । ‘येनाश्रुतं श्रुत‘मित्यादिना ब्रह्मज्ञानेन सर्वज्ञानप्रतिज्ञानात्, तस्या हि प्रतिज्ञाया अहानिराकाशस्यापि ब्रह्मकार्य्यत्वेन तदव्यतिरेकादेव भवति ।।</div>
</div>
<div class="verse" type="sutra" id="SB_C02_S03_V06" data-adhikaranaID="SB_C02_S03_A054" data-adhikarana="वियदधिकरणम्">
<div class="versetext">  शब्देम्यः ।। ६ ।।</div>
<div class="bhashya" id="SB_C02_S03_V06_B1">  इतश्च वियदुतपत्तिश्छान्दोप्ये प्रतीयते ‘सदेव सोम्येदमग्र आसीदेकमेवाद्वितीय‘मिति प्राक् सृष्टेरेकत्वावधारण-शब्दात् ‘ऐतदात्म्यमिदं सर्वं’मित्येवामादिशब्देभ्यश्च कार्य्यत्वेन ब्रह्मणोऽव्यतिरेकप्रतीतेः, न च ‘तत्तेजोऽसृ-  २.३.६        जत‘ इति तेजस उत्पत्तिश्रुतिर्वियदुत्पत्तिं वारयति, वियदुत्पत्त्यवचनमात्रेण तेजसः प्रतीयमानं प्राथम्यं श्रुत्य-न्तप्रतिपन्नां वियदुत्पत्तिं न निवारयितुमलम् ।। ६ ।। </div>
</div>
<div class="verse" type="sutra" id="SB_C02_S03_V07" data-adhikaranaID="SB_C02_S03_A054" data-adhikarana="वियदधिकरणम्">
<div class="versetext">  यावद्विकारं तु विभागो लोकवत् ।। ७ ।। </div>
<div class="bhashya" id="SB_C02_S03_V07_B1">   तुशब्दश्चार्थे, ‘ऐतदात्म्यमिदं सर्व‘मित्यादिभिराकाशस्य विकारत्ववचनेन तस्याकाशस्य ब्रह्मणोऽपि विभा-गः - उत्पत्तिरप्युक्तैव । लोकवत्, - यथा लोक एते सर्वे देवदत्तपुत्रा’ इत्यभिधाय तेषु केपाञ्चित् तत उत्पत्ति वचनेन सर्वेषामुत्पत्तिरुक्ता स्यात् तद्वत्, एवं च सति ‘वायुश्चान्तरिक्षं चैतदमृत‘मिति सुराणामिव चिरका-लस्थायित्वाभिप्रायम् ।। ७ ।। </div>
</div>
<div class="verse" type="sutra" id="SB_C02_S03_V08" data-adhikaranaID="SB_C02_S03_A054" data-adhikarana="वियदधिकरणम्">
<div class="versetext"> एतेन मातरिश्वा व्याख्यातः ।। ८ ।। </div>
<div class="bhashya" id="SB_C02_S03_V08_B1">   अनेनैव हेतुना मातविश्वनो वायोरप्युत्पत्तिर्व्याख्याता, वियन्मातरिश्वनोः पृथग्योगकरणं ‘तेजोऽतस्तथा ह्याह’ इति मातरिश्वनः परामर्शार्थम् ।। ८ ।। </div>
</div>
<div class="verse" type="sutra" id="SB_C02_S03_V09" data-adhikaranaID="SB_C02_S03_A054" data-adhikarana="वियदधिकरणम्">
<div class="versetext">  असम्भवस्तु सतोऽनुपपत्तेः ।। ९ ।। </div>
<div class="bhashya" id="SB_C02_S03_V09_B1"> तुशब्दोऽवधारणार्थः, असम्भवः - अनुत्पत्तिः । सतः ब्रह्मण एव तद्वयतिरिक्तस्य कस्यचिदनुत्पत्तिर्न सम्भ-  २.३.९        वति - अनुपपत्तेः; एतदुक्तं भवति - वियन्मातरिश्वतोरुत्पत्तिप्रतिपादनमुदाहरणार्यम्, उत्पत्त्यसम्भवस्तु सतः परमकारस्य परस्यैव ब्रह्मणः तद्वयतिरिक्तस्य कृत्स्नस्याव्यक्तमहदहङ्कारतन्मात्रेन्द्रियवियत्पवनादिकस्य प्रप-ञ्चस्यैकविज्ञानेन सर्वविज्ञानप्रतिज्ञादिभिरवगतकार्य्यभावस्यानुत्पत्तिर्नोपपद्यत इति ।। ९ </div>
</div>
<div class="verse" type="sutra" id="SB_C02_S03_V10" data-adhikaranaID="SB_C02_S03_A055" data-adhikarana="तेजोऽधिकरणम्">
<div class="versetext">  तेजोऽतस्तथा ह्याह ।। १० ।।  </div>
<div class="bhashya" id="SB_C02_S03_V10_B1"> ब्रह्मब्यतिरिक्तस्य कृत्स्नस्य ब्रह्मकार्य्यत्वमुक्तम्; इदानीं व्यवहितकार्य्याणां किं केवलात्तत्तदनन्तरकारणभूताद्वस्तुन उत्पत्तिः; अहोस्वित् तत्तद्रूपाद्व्रह्मण? इति चिन्त्यते । किं युक्तम्? केवला-  २.३.१०        त्तत्तद्वस्तुन इति कुतः? तेजस्तावत् अतः - मातरिश्वन एवोत्पद्ये ‘वायोरग्निः’ इति ह्याह ।। १० ।।</div>
</div>
<div class="verse" type="sutra" id="SB_C02_S03_V11" data-adhikaranaID="SB_C02_S03_A055" data-adhikarana="तेजोऽधिकरणम्">
<div class="versetext">  आपः ।। ११ ।। </div>
<div class="bhashya" id="SB_C02_S03_V11_B1">   आपोऽपि अतः - तेजस एवोत्पद्यन्ते ‘अग्नेरापः’ ‘तदपोऽसृजत‘ इत्याह ।। ११ ।। </div>
</div>
<div class="verse" type="sutra" id="SB_C02_S03_V12" data-adhikaranaID="SB_C02_S03_A055" data-adhikarana="तेजोऽधिकरणम्">
<div class="versetext">  पृथिवी ।। १२ ।।</div>
<div class="bhashya" id="SB_C02_S03_V12_B1">   पृथिवी अद्भय उत्पद्यते - ‘अद्भयः पृथिवी’ ‘ता अन्नमसृजन्ते’ इत्याह ।। १२ ।। </div>
</div>
<div class="verse" type="sutra" id="SB_C02_S03_V13" data-adhikaranaID="SB_C02_S03_A055" data-adhikarana="तेजोऽधिकरणम्">
	<div class="leading_bhashya" id="SB_C02_S03_V13_I01">नन्वन्नशब्देन कथं पृथिव्यभिधीयते? अत आह -  </div>
<div class="versetext"> अधिकाररूपशब्दान्तरेभ्यः ।। १३ ।।</div>
<div class="bhashya" id="SB_C02_S03_V13_B1">महाभूतसृष्टयधिकारात्पृथिव्येवान्नशब्देनोक्तेति प्रतीयते । अदनीयस्य सर्वस्य पृथिवीविकारत्वात्कारणे कार्य्यशब्दः । तथा वाक्यशेषे भूतानां रूपसंशब्दने ‘यदग्नेरोहितं रूपं तेजस्तद्रूपं यच्छुक्लं तदपां यत् कृष्णं तदन्नस्य‘ इत्यप्तेजसोः सजातीयमेवान्नशब्दवाच्यं प्रतीयते । शब्दान्तरं च समानप्रकरणे ‘अग्नेरापः अभ्द्यः पृथिवी’ इति श्रूयते । अतः पृथिव्येवान्नशब्देनाच्यत इत्यभ्द्य एव पृथिवी जायते । उदाहृताः तेजःप्रभृतयः प्रदर्शनार्थाः । महदादयोऽपि स्वानन्तरवस्तुन एवोत्पद्यन्ते; यथाश्रुत्यभ्युपगमाविरोधात्, ‘एतस्माज्जायते प्राणो मनः सर्वेन्द्रियाणि च । खं वायुर्ज्योतिरापः पृथिवी विश्वस्य धारिणी’ तस्मादेतद्व्रह्म नामरूपपन्नं च  २.३.१३        जायते’ ‘तस्माद्वा एतस्मादात्मनः आकाशः संभूतः’ ‘तत्तेजाऽसृजत‘ इत्यादयो ब्रह्मणः परम्परया कार-णत्वेप्युपपद्यन्त इति । १३ ।।</div>
</div>
<div class="verse" type="sutra" id="SB_C02_S03_V14" data-adhikaranaID="SB_C02_S03_A055" data-adhikarana="तेजोऽधिकरणम्">
<div class="leading_bhashya" id="SB_C02_S03_V14_I01"> एवं प्राप्ते प्रचक्ष्महे -  </div>
<div class="versetext">  तदभिध्यानादेव तु तल्लिङ्गात्सः ।। १४ ।। </div>
<div class="bhashya" id="SB_C02_S03_V14_B1">  तुशब्दात् पक्षो व्यावृत्तः, महदादिकार्याणामपि तत्तदनन्तरवस्तुशरीरकः स एव पु◌ुरुषोत्तमः कारणम्, कुतः? तदभिध्यानरूपात्तल्लिङ्गात्; अभिध्यानम् - बहु स्यामिति सङ्कल्पः ‘तत्तेज ऐक्षत बहु स्यां प्रजायेयेति, ता आप एक्षन्त वह्वयः स्याम प्रजायेमिह’ इत्यात्मनो बहुभवनसङ्कल्परूपेक्षणश्रवणान्महदहङ्कारा-काशादीनामपि कारणानां तथाविधेक्षापूर्विकैव स्वकाय्यर्सृष्टिरिति गम्यते, तथाविधं चेक्षणं तत्तच्छरीरकस्य परस्यैव ब्रह्मण उपपद्यते । श्रूयते च सर्वशरीरकत्वेन सर्वात्मकत्वं परस्य ब्रह्मणोऽन्तर्याभिब्राह्मणे ‘यः पृथिव्यां तिष्ठन्, योऽप्सु तिष्ठन्, यस्तेजसि तिष्ठन् यो वायौ तिष्ठन्, य आकाशे तिष्ठन्’ इत्यादि । सुवालोपनिपदि च ‘यस्य पृथिवी शरीर’ मित्यारभ्य ‘यस्याहङ्कारः, शरीरं यस्य बुद्धिः शरीरं, यस्याव्यक्तं शरीर’ मित्यादि ।। १४ ।।  </div>
</div>
<div class="verse" type="sutra" id="SB_C02_S03_V15" data-adhikaranaID="SB_C02_S03_A055" data-adhikarana="तेजोऽधिकरणम्">
<div class="leading_bhashya" id="SB_C02_S03_V15_I01"> ‘एतस्माज्जायते प्राणो मनःसर्वेन्द्रियाणि च‘ इत्यादिषु । यच्चोक्तम् - श्रूयमाणा ब्रह्मणः प्राणादिसृष्टिः परम्परयाऽप्युपपद्यत इति; अत्रोच्यते -  </div>
<div class="versetext"> विपर्ययेण तु क्रमोऽत उपपद्यते च ।। १५ ।।  </div>
<div class="bhashya" id="SB_C02_S03_V15_B1">  तुशब्दोऽवधारणार्थः । अव्यक्तमहदहङ्काराकाशादिक्रमाद्विपर्ययेण यः सर्वेषां कार्य्याणां ब्रह्मानन्तर्यरूपः क्रमः ‘एतस्माज्जायते प्राणः’ इत्यादिषु प्रतीयते, स च क्रमस्तत्तद्रूपाद्व्रह्मणस्तत्तत्कार्य्योत्पत्तेरेवोपपद्यते । परम्परया  २.३.१५        कारणत्वे ह्यानन्नतर्यश्रवणमुपरुध्येत । अतः ‘एतस्माज्जायते’ इत्यादिकमपि सर्वस्य ब्रह्मणः साक्षात्सम्भ-वोत्तम्भनम् ।। १५ ।। </div>
</div>
<div class="verse" type="sutra" id="SB_C02_S03_V16" data-adhikaranaID="SB_C02_S03_A055" data-adhikarana="तेजोऽधिकरणम्">
<div class="versetext"> अन्तरा विज्ञानमनसी क्रमेण तल्लिङ्गादिति चेन्नाविशेषात् ।। १६ ।। </div>
<div class="bhashya" id="SB_C02_S03_V16_B1"> विज्ञानसाधनत्वादिन्द्रियाणि विज्ञानमित्युच्यन्ते; यदुक्तम् ‘एतस्माज्जायते’ इत्यादिना सर्वस्य ब्रह्मणोऽ-नन्तरकार्य्यत्वं श्राव्यते; अतश्चानेन वाक्येन सर्वस्य साक्षाद्व्रह्मण उत्पत्तिरभिध्यानलिङ्गावगतोत्तभ्यत इति; तन्नोपपद्यते - क्रमविशेषपरत्वादस्य वाक्यस्य; अत्रापि सर्वेषां क्रमप्रतीतेः । स्वादिषु तावत् श्रुत्यन्तरसिद्धः क्रमोऽत्रापि प्रतीयते - तैः सह पाठलिङ्गाद्भूतप्राणयोरन्तराले विज्ञानमनसी अपि क्रमेणोत्पद्यत इति प्रती- यते । अतः सर्वस्य साक्षाद्व्रह्मण एव सम्भवस्योत्तम्भकमिदां वाक्यं न भवति इति चेत् तन्न, अविशेषात् ‘एतस्माज्जायते प्राणः’ इत्यनेनाविशेषात् । विज्ञानमनसोः स्वादीनां च ‘एतस्माज्जायते’ इत्यनेन साक्षात्सम्भवरूपसम्बनधस्याभिधेयस्य सर्वेषां प्राणादिपृथिव्यन्तानामविशिष्टत्वात्स एव विधेयः न क्रमः । श्रुत्यन्तरसिद्धक्रमविरोधाच्च नेदं क्रमपरम्, ‘पृथिव्यप्सु प्रलीयते’   इत्यारभ्य ‘तमः एकीभवति’ इत्यन्तेन क्रमान्तरप्रतीतेः, अतोऽव्यक्तादिशरीरकात् परस्माद्व्रह्मण एव सर्वकार्याणामुत्पत्तिः । तेजःप्रभृतयश्च शब्दा-स्तदात्मभूतं ब्रह्मैवाभिदधति ।। १६ ।।</div>
</div>
<div class="verse" type="sutra" id="SB_C02_S03_V17" data-adhikaranaID="SB_C02_S03_A055" data-adhikarana="तेजोऽधिकरणम्">
<div class="leading_bhashya" id="SB_C02_S03_V17_I01"> नन्वेवं सर्वशब्दानां ब्रह्मवाचित्वे सति तैस्तैश्शब्दैस्तत्तद्वस्तुव्यपदेशो व्युत्पत्तिसिद्ध उपरुध्येत; तत्राह-  </div>
<div class="versetext">चराचरव्यपाश्रयस्तु स्यात्तद्वयपदेशो भाक्तस्तद्भावभावित्वात् ।। १७ ।। </div>
<div class="bhashya" id="SB_C02_S03_V17_B1"> तुशब्दश्चोदितशङ्कानिवृत्त्यर्थः; निखिलजङ्गमस्थावरव्यपाश्रयस्तत्तच्छव्दव्यपदेशो भाक्तः - वाच्यैकदेशे भज्यत इत्यर्थः । समस्तवस्तुप्रकारिणो ब्रह्मणः प्रकारभूतवस्तुग्राहिप्रत्यक्षादिप्रमाणाविषयत्वाद्वेदान्त-श्रवणात्प्राक् प्रकार्य्यप्रतीतेः, प्रकारिप्रतीतिभावभावित्वाच्च तत्पर्य्यवसानस्य, लोके तत्तद्वस्तुमात्रे वाच्यैकदेशे ते ते शब्दा खखभङ्कत्वा भङ्कत्वाव्यपदिश्यन्ते । अथवा तेजःप्रभृतिभिः शब्दैस्तत्तद्वस्तुमात्र-वाचितया व्युत्पन्नैर्ब्रह्मणो व्यपदेशो भाक्तः स्यात् - अमुख्यः स्यादित्याशङ्कयचराचरव्यपाश्रयस्तु - इत्यच्यते । चराचरव्यपाश्रयः तद्वयपदेशः - तद्वाचिशब्दः, चराचरवाचिशब्दो ब्रह्मण्यभाक्तो मुख्य एव, कुतः ब्रह्मभावभावित्वात् सर्वशब्दानां वाचकभावस्य, नामरूपव्याकरणश्रुत्या हि तथाऽवगतम् ।। १७ ।।</div>
</div>
<div class="verse" type="sutra" id="SB_C02_S03_V18" data-adhikaranaID="SB_C02_S03_A056" data-adhikarana="आत्माधिकरणम्">
<div class="versetext"> नात्मा श्रुतेर्नित्यत्वाच्च ताभ्यः ।। १८ ।।</div>
<div class="bhashya" id="SB_C02_S03_V18_B1"> वियदादेः कृत्स्नस्य परस्माद्व्रह्मण उत्पत्तिरुक्ता, इदानीं जीवस्याप्युपत्तिरस्ति नेति संशय्यते; किं युक्तमस्तति◌ि, कुतः, एकविज्ञानेन सर्वविज्ञानप्रतिज्ञोपपत्तेः, प्राक्सष्टेरेकत्वावधारणाच्च । विय-दादेरिव जीवस्याप्युत्पत्तिवादिन्यः श्रुतयश्च सन्ति-‘यतः प्रसूता जगतः प्रसू◌ूती तोयेन जीवान् व्यससर्ज भूम्याम्’ ‘प्रजापतिः प्रजा असृजत’ ‘सन्मूलाः सोभ्येमाः सर्वाः प्रजा सदायतना सत्प्रतिष्ठा’ ‘यतो वा इमानि भृतानि जायन्त’ इति । एवं सचेतनस्य जगत उत्पत्तिवचनाज्जीवस्याप्युत्पत्तिः प्रतीयते-न च वाच्यं ब्रह्मणो नित्यत्वात्तत्त्वमस्यादिभिश्च जीवस्य ब्रह्मत्वावगमात् जीवस्य नित्यत्वमिति ‘ऐतदात्म्यमिदं सर्वं’ ‘सर्वं खल्विदं ब्रह्म’ इत्येवगादिभिर्वियदादेरनि ब्रह्मत्वावगमात्तस्यापि नित्यत्वप्रसक्तेः । अतो जीवोऽपि वियदादिवदुत्पद्यत इत्येवं  </div>
<div class="bhashya" id="SB_C02_S03_V18_B2">  प्राप्तेऽभिधीयते-नात्मा श्रुतेरिति । नात्मोत्पद्यते; कुतः? श्रुतेः, ‘न जायते म्रियते वा विपश्चित्, ज्ञाज्ञौ द्वावजा’वित्यादिभिर्जीवस्योत्पत्तिप्रतिषेधो हि श्रुयते । आत्मनो नित्यत्वं च ताभ्यः श्रुतिभ्य एवावगम्यते ‘नित्यो नित्यानां चेतनश्चेतनानामेको बहूनां यो विदधाति कामान्’ ‘अजो नित्यः शाश्वतोऽयं पुराणो न हन्यते हन्यमाने शरीरे’ इत्यादिभ्यः । अतश्च नात्मोत्पद्यते, कथं तर्हि एकविज्ञानेन सर्वविज्ञानप्रतिज्ञोपपद्यते; इत्थमुपपद्यते- जीवस्यापि कार्य्यत्वात्कार्य्यकारणयोरनन्यत्वाच्च । एवं तर्हि वियदादिवदुत्पत्तिमत्त्वमङ्गीकृतं स्यात्; नेत्युच्यते-कार्य्यत्वं हि नामैकस्य द्रव्यस्यावस्थान्तरापत्तिः, तज्जीवस्याप्यस्त्येव । इयांस्तु विशेषः- वियदादेरचेतनस्य यादृशोऽन्यथाभावो न तादृशो जीवस्य, ज्ञानसङ्कोचविकासलक्षणो जीवस्यान्यथाभावः, वियदादेस्तु स्वरूपान्यथाभावलक्षणः । सेयं स्वरूपान्यथाभावलक्षणोत्पत्तिर्जीवे प्रतिषिध्यते ।  २.३.१८        एतदुक्तं भवति-भोग्यभोक्तृनियन्तृन् विविक्तस्वभावान् प्रतिपाद्य भोग्यगतमुत्पत्त्यादिकं भोक्तरिप्रतिषिध्य तस्य नित्यतां च प्रतिपाद्य भोग्यगतमुत्पत्त्यादिकं भोक्तृगतं चापुरुषार्थाश्रयत्वं नियन्तरिप्रतिषिध्य तस्य नित्य-त्वं, निरवद्यत्वं, सर्वदा सर्वज्ञत्वं, सत्यसङ्कल्पत्वं,करणाधिपाधिपत्वं, विश्वस्यपतित्वं, च प्रतिपाद्य सर्वाव-स्थयोश्चिदचितोस्तं प्रतिशरीरत्वं तस्य चात्मत्वं प्रतिपादितम्, अतस्सर्वदाचिदचिद्वस्तुशरीरतया तत्प्रकारं ब्रह्म; कदाचित्स्वस्माद्विभक्तव्यपदेशानर्हतिसूक्ष्मदशापन्नचिदचिद्वस्तुशरीरं तिष्ठति, तत्कारणावस्थं ब्रह्म; कदाचिच्च विभक्तनामरूपस्थूलचिदद्विस्तु शरीरं, तच्च कार्य्यावस्थं, तत्र कारणावस्थस्य कार्यावस्थापत्तावचिदंशस्य कारणावस्थायां शब्दादिविहीनस्य भोग्यत्वाय शब्दादिमत्तयां स्वरूपान्यथाभावरूपविकारो भवति, चिदंशस्य च कर्मफलविशेषभोकतृत्वाय तदनुरूपज्ञानविकासरूप-विकारो भवति, उभयप्रकारविशिष्टे नियन्त्रंशे तदवस्थतदुभयविशिष्टतारूपविकारो भवति; कारणावस्थाया अवस्थान्तरापत्तिरूपो विकारः प्रका-रद्वये प्रकारिणि च समानः । अत एवैकस्यावस्थान्तरापत्तिरूप-विकारापेक्षया ‘येनाश्रुतं श्रुत’मित्येकविज्ञानेन सर्वविज्ञानं प्रतिज्ञाय मृदादिदृष्टान्तः ‘यथा सोम्यैकेन’ इत्यादिना निदर्शितः । ईदृशज्ञानसङ्कोचविकासकरतत्तद्देहसम्बन्धवियोगाभिप्रायाः जीवस्योत्पत्तिमरण-वादिन्यः ‘प्रजापत्तिः प्रजा असृजत’ इत्याद्याः श्रुतयः अचिदंशवत्स्वरूपान्यथात्वाभावाभिप्राया उत्पत्तिप्रतिषेधवादिन्यो नित्यत्ववादिन्यश्च ‘न जायते म्रियते’ इत्याद्याः, ‘नित्यो नित्याना’मित्याद्याश्च श्रुतयः । स्वरूपान्यथात्वज्ञानसङ्कोचविकासरूपोभयविधानिष्टविकाराभावा-भिप्रायः, ‘स वा एव महानज आत्माऽजरोऽमरोऽमृतो ब्रह्म’ ‘नित्यो नित्याना’मित्याद्याः परविषयाः श्रुतयः । एवं सर्वदा चिदचिद्वस्तु-विशिष्टस्य ब्रह्मणः प्राक्सृष्टेरेकत्वावधारणं च नामरूपविभागाभावादुप-  २.३.१८        पद्यते । ‘तद्धेदं तर्ह्यव्याकृतमासीत्तन्नामरूपाभ्यां नानात्वैकत्वे वदति-इति । ये त्वविद्योपाधिकं जीवत्वं वद-न्ति, ये च पारमार्थिकोपाधिकृतम्, ये च सन्मात्र स्वरूपं ब्रह्म स्वयमेव भोक्तृभोग्यनियन्तृरूपेण त्रिधाऽव-स्थितं वदन्ति, सर्वेऽप्येते अविद्याशक्तेरुपाधिशक्तेर्भोक्तृभोग्यनियन्तृशक्तीनां च प्रलयकालेऽवस्थानेऽपि तदानीमेकत्वावधारणं नाम रूपविभागाभावादेवोपादयन्ति । ‘वैषम्यनैर्घृण्ये न सापेक्षत्वात् कर्माविभागादिति चेन्नानादित्वादुपपद्यते चाप्युपलभ्यते च’ इति सूत्राभ्यां जीवभेदस्य तत्कर्मप्रवाहस्य चानादित्वाभ्युपगमाच्च । इयान् विशेषः- एकस्यानाद्यविद्या ब्रह्म स्वयमेव मुह्यति, अन्यस्य पारमार्थिकानाद्युपाधिना ब्रह्म स्वयमेव बध्यते, उपादिब्रह्मव्यतिरिक्तवस्त्वन्तराभावात् । अपरस्य ब्रह्मैव विचित्राकारेण परिणमते, कर्म-फलानि चानिष्टानि भुङ्क्ते; नियन्त्रशस्य भोक्तृत्वाभावेऽपि सर्वज्ञत्वात्स्वस्मादभिन्नं भोक्तारमनुसन्दधा- तीति स्वयमेव भुङ्क्ते; अस्माकं तु स्थूलसूक्ष्मावस्थचिदचिद्वस्तुशरीरं ब्रह्म कार्यकारणोमयावस्थावस्थित- मपि सर्वदा निरस्तनिरिखलदोषगन्धं सत्यसङ्कल्पत्वाद्यपरिमितोदारगुणसागरमवतिष्ठते । प्रकारभूतचिद-  </div>
</div>
<div class="verse" type="sutra" id="SB_C02_S03_V19" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="versetext">   ज्ञोऽत एव ।। १९ ।। </div>
<div class="bhashya" id="SB_C02_S03_V19_B1">वियदादिवज्जीवो नोत्पद्यत इत्युक्तम्, तत्प्रसङ्गेन जीस्वरूपं निरूप्यते । किं सुगत-कपिलाभिमतचिन्मात्र-मेवात्मनः स्वरूपम्? उत कणभुगभिमतपाषाणकल्पस्वरूपमचित्स्वरूपमेवागन्तुक-  २.३.१९        चैतन्यगुणकम्? । अत ज्ञातृत्वमेवास्य स्वरूपम्? इति, किं युक्तं चिन्मात्रमिति । कुतः, तथा श्रुतेः । अन्त-र्यामिब्राह्मणे हि ‘य आत्मनि तिष्ठ’न्निति माध्यन्दिनीयपर्यायस्य स्थाने ‘यो विज्ञाने तिष्ठ’न्निति काण्वा अधीयते तथा- ‘विज्ञानं यज्ञं तनुते कर्माणि तनुतेऽपि च’ इति कर्तुरात्मनो विज्ञानमेव स्वरूपं श्रूयते । स्मृतिषु च ज्ञानस्वरूपमत्यन्तनिर्मलं परमार्थतः’ इत्यादिष्वात्मनो ज्ञानस्वरूपत्वं प्रतीयते । अपरस्तु-जीवात्मनो ज्ञानत्वे ज्ञातृत्वे च स्वाभाविकेऽभ्युपगम्यमाने तस्य सर्वगतस्य सर्वदा सर्वत्रोपलब्धिप्रसङ्गात्, करणानां च वैयर्थ्यात्, सुषुप्तिमूर्च्छादिषु सतोऽप्यात्मनश्चैतन्यानुपलब्धेर्जाग्रतस्सामग्रयां सत्यां ज्ञानोत्पत्तिदर्शनादस्य न ज्ञानस्वरूपम्; नापि ज्ञातृत्वम्, आगन्तुकमेव चैतन्यं, सर्वगतत्वं चात्मनोऽवश्याभ्युपेत्यम्, सवर्त्र कार्य्यो-पलब्धेः सर्वत्रात्मनः सन्निधानाभ्युपगमाच्छरीरगमनेनैव कार्य्यसम्भवे सति गतिकल्पनायां प्रमाणाभावाच्च । श्रुतिरपि सुषुप्तिवेलायां ज्ञानाभावं दर्शयति ‘नाहं खल्वयमेवं सम्प्रत्यात्मानं जानात्ययमहमस्मीति नो एव  २.३.१९        इमानि भूतानि’ इति । तथा मोक्षदशायां ज्ञानाभावं दर्शयति ‘न प्रेत्य सञ्ज्ञास्ति’ इति; ज्ञानस्वरूपमित्या-दिप्रयोगस्तु ज्ञानस्य तदसाधारणगुणत्वेन लाक्षणिक इति- </div>
<div class="bhashya" id="SB_C02_S03_V19_B2">एवं प्राप्ते प्रचक्ष्महे- ज्ञोऽत एव । ज्ञ एव- अयमात्माज्ञातृत्वस्वरूप एव, न ज्ञानमात्रम्, नापि जडस्वरूपः, कुतः? अत एव नुतेरेवेत्यर्थः । नात्मा श्रुते’रिति प्रकृता श्रुतिः- अतश्शब्देन परामृश्यते । तथा छान्दोग्ये प्रजापतिवाक्ये मुक्तामुक्तात्मस्वरूपकथने ‘अथ यो वेदेदं जिघ्राणीति स आत्मा’ ‘मनसैवैतान्कामान्पश्यन् रमते य एते ब्रह्मलोके’ ‘सत्यकामः सत्यसङ्कल्पः’ ‘नोपजनं स्मरन्निदं शरीरम्’ अन्यत्रापि ‘न पश्यो मृत्युं पश्यति’ तथा वाजसनेयके ‘कतम आत्मा’ इति पृष्टवा ‘योऽयं विज्ञानमयः प्राणेषु हृद्यन्तर्ज्योतिः पुरुषः’ इति; ‘तथा विज्ञातारमरे केन विजानीयात्’ ‘जानात्येवायं पुरुषः’ तथा ‘एष हि द्रष्टा श्रोता घ्राता रसयिता मन्ता बोद्धा कर्त्ता विज्ञानात्मा पुरुषः’ ‘एवमेवास्य परिद्रष्टुरिमाः षोडशकला’ इति ।। १९ ।।  </div>
</div>
<div class="verse" type="sutra" id="SB_C02_S03_V20" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="leading_bhashya" id="SB_C02_S03_V20_I01"> यत्तूक्तं ज्ञातृत्वे स्वाभाविके सति सर्वगतस्य तस्य सर्वदा सर्वत्रोपलब्धिः प्रसज्येत इति; तत्रोच्यते- </div>
<div class="versetext">उत्क्रान्तिगत्यागतीनाम् ।। २० ।।</div>
<div class="bhashya" id="SB_C02_S03_V20_B1">नायं सर्वगतः, अपि त्वणुरेवायमात्मा; कुतः? उत्क्रान्तिगत्यागति◌ीनां श्रुतेः । उत्क्रान्तिस्तावच्छ्रूयते ‘तेन  २.३.२०        प्रद्योतेनैष आत्मानिष्क्रामति चक्षुषो वा मूर्ध्नो वा अन्येभ्यो वा शरीरदेशेभ्यः’ इति । गतिरपि ‘ये वै केचास्मा-ल्लोकात्प्रयन्ति चन्द्रमसमेव ते सर्वे गच्छन्ति’ इति । आगतिरपि ‘तस्माल्लोकात्पुनरेत्यस्मै लोकाय कर्मणे’ इति । विभुत्वे ह्येता उत्क्रान्त्यादयो नोपपद्येरन् ।। २० ।।</div>
</div>
<div class="verse" type="sutra" id="SB_C02_S03_V21" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="versetext">स्वात्मना चोत्तरयोः ।। २१ ।। </div>
<div class="bhashya" id="SB_C02_S03_V21_B1"> च शब्दोऽवधारणे । यद्यपि शरीरवियोगरूपत्वेन उत्क्रान्तिः स्थिरस्यात्मनः कथञ्चिदुपपद्यते; गत्यागती तु न कथञ्चिदुपपद्येते । अतस्ते स्वात्मनैव सम्पाद्ये ।। २१ ।। </div>
</div>
<div class="verse" type="sutra" id="SB_C02_S03_V22" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="versetext"> नाणुरतच्छ्रुतेरिति चेन्नेतराधिकारात् ।। २२ ।।  </div>
<div class="bhashya" id="SB_C02_S03_V22_B1"> ‘योऽयं विज्ञानमयः प्राणेषु’ इति जीवं प्रस्तुत्य ‘स वा एव महानज आत्मा’ इति महत्वश्रुतेर्नाणुर्जीव इति चेन्नेतराधिकाराज्जीवादितरस्य प्राज्ञस्य तत्राधिकारात्, यद्यप्युपक्रमे जीवः प्रस्तुतः तथाऽपि यस्यानुवित्तः प्रतिबुद्ध आत्मेति मध्ये परः प्रतिपाद्यते इति तत्सम्बन्धीदं महत्त्वम्, न जीवस्य ।। २२ ।। </div>
</div>
<div class="verse" type="sutra" id="SB_C02_S03_V23" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="versetext">  स्वशब्दोन्मानाभ्यां च ।। २३ ।।  </div>
<div class="bhashya" id="SB_C02_S03_V23_B1">   साक्षादणुशब्द एव श्रूयते ‘एषोऽणुरात्मा चेतसा वेदिव्तयो यस्मिन्प्राणः पञ्चधा संविवेश’ इति । उद्धृत्य मानम्-उन्मानम्, अणुसदृशं वस्तूद्धृत्य तन्मानत्वं जीवस्य श्रुयते ‘बालाग्रशतभागस्य शतधा कल्पितस्य च भागो जीवः स विज्ञेयः’ इति । ‘आराग्रमात्रो ह्यवरोऽपि दृष्ट’ इति च, अतोऽणुरेवायमात्मा ।। २३ ।। </div>
</div>
<div class="verse" type="sutra" id="SB_C02_S03_V24" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="leading_bhashya" id="SB_C02_S03_V24_I01"> अथ स्यादात्मनोऽणुत्वे सकलशरीरव्यापिनी वेदना नोपपद्यत इति, तत्र मतान्तरेण परिहारमाह - </div>
<div class="versetext"> अविरोधश्चन्दनवत् ।। २४ ।।</div>
<div class="bhashya" id="SB_C02_S03_V24_B1">  यथा हरिचन्दनविन्दुर्देहैकदेशवर्त्यपि सकलदेहव्यापिनमाह्लादं जनयति, तद्वदात्माऽपि देहैकदेशवर्त्तीसकल-देशवर्तिर्नी वेदनामनुभवति ।। २४ ।।</div>
</div>
<div class="verse" type="sutra" id="SB_C02_S03_V25" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="versetext">अवस्थितिवैशेष्यादिति चेन्नाऽभ्युपगमाद्धृदि हि ।। २५ ।।</div>
<div class="bhashya" id="SB_C02_S03_V25_B1">   हरिचन्दनविन्द्वादेर्द्देहदेशविशेषावस्थितिविशेषात् तथा भावः, आत्मनस्तु तन्न विद्यत इति चेत्-न, आत्म-नोऽपि देहदेशविशेषे स्थित्यभ्युपगमात् हृदयदेश ह्यात्मनः स्थितिः श्रूयते ‘हृदि ह्ययमात्मा तत्रैकशतं नाडी-ना’मिति । तथा ‘कतम आत्मा’ इति प्रकृत्य ‘योऽयं विज्ञानमयः प्राणेषु हृद्यन्तज्र्योतिः’ इति, आत्मनो देश-विशेषस्थितिख्यापनाय चन्दनदृष्टान्तः प्रदर्शितः । न तु चन्दनस्य देशविशेषापेक्षा ।। २५ ।।</div>
</div>
<div class="verse" type="sutra" id="SB_C02_S03_V26" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="leading_bhashya" id="SB_C02_S03_V26_I01">  एकदेशवर्त्तिनः सकलदेहव्यापिकार्य्यकरत्वप्रकारं स्वमतेनाह -  </div>
<div class="versetext">  गुणाद्वाऽऽलोकवत् ।। २६ ।।</div>
<div class="bhashya" id="SB_C02_S03_V26_B1">वाशब्दो मतान्तरव्यावृत्त्यर्थः, आत्मा स्वगुणेन ज्ञानेन सकलदेहं व्याप्यावस्थितः, आलोकवत्; यता मणि-द्युमणिप्रभृतीनामेकदेशवर्त्तिनामालोकोऽनेकदेशव्यापी दृश्यते तद्वद्धृदयस्थस्यात्मनो ज्ञानं सकलदेहं व्याप्य वर्त्ततेः ज्ञातुः प्रभास्थानीयस्य ज्ञानस्य स्वाश्रयादन्यत्र वृत्तिर्मणिप्रभावदुपपद्यते- इति प्रथमसूत्रे स्थापितम् ।। २६ ।। </div>
</div>
<div class="verse" type="sutra" id="SB_C02_S03_V27" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="leading_bhashya" id="SB_C02_S03_V27_I01">ननूक्तं ज्ञानमात्रमेवात्मेति तत्कथं ज्ञानस्य स्वरूपव्यतिरिक्तगुणत्वमुच्यते; तत्राह -  </div>
<div class="versetext">  व्यतिरेको गन्धवत्तथा च दर्शयति ।। २७ ।। </div>
<div class="bhashya" id="SB_C02_S03_V27_B1"> यथा पृथिव्या गन्धस्य गुणत्वेनोपलभ्यमानस्य ततो व्यतिरेकः, तथा जानामीति ज्ञातुर्गुणत्वेन प्रतीयमानस्य ज्ञानस्यात्मनो व्यतिरेकः सिद्धः; दर्शयति च नुतिः ‘जानात्येवायं पुरुषः’ इति ।। २७ ।। </div>
</div>
<div class="verse" type="sutra" id="SB_C02_S03_V28" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="versetext">पृथगुपदेशात् ।। २८ ।।</div>
<div class="bhashya" id="SB_C02_S03_V28_B1"> स्वशब्देनैव विज्ञानं विज्ञातुः पृथगुपदिश्यते ‘न हि विज्ञातुर्विज्ञातेर्विपरिलोपो विद्यते’ इति ।। २८ ।। </div>
</div>
<div class="verse" type="sutra" id="SB_C02_S03_V29" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="leading_bhashya" id="SB_C02_S03_V29_I01"> यत्तूक्तं ‘यो विज्ञाने तिष्ठन्, विज्ञानं यज्ञं तनुते, ज्ञानस्वरूपमत्यन्तनिर्मलम्’ इत्यादिषु ज्ञानमेवात्मेति व्यप-दिश्यत इति; तत्राह-  </div>
<div class="versetext"> तद्गुणसारत्वात्तु तद्वयपदेशः प्राज्ञवत् ।। २९ ।। </div>
<div class="bhashya" id="SB_C02_S03_V29_B1"> तु शब्दश्चोद्यं व्यावर्तयति । तद्गुणसारत्वात् विज्ञानगुणसारत्वादात्मनो विमानमिति व्यपदेशः, विज्ञानमेवास्य सारभूतो गुणः, यथा प्राज्ञस्यानन्दः सारभूतोगुण इति प्राज्ञ आनन्दशब्देन व्यपदिश्यते ‘यदेष आकाश आनन्दो न स्यात्, आनन्दो ब्रह्मेति व्यजाना’दिति प्राज्ञस्य ह्यानन्दस्सारभूतो गुणः ‘स एको ब्रह्मण आनन्दः, आनन्दं ब्रह्मणो विद्वान्न विभेति कुतश्चने’ति, यथा वा ‘सत्यं ज्ञानमनन्तं ब्रह्मे’ति विपश्चितः प्राज्ञस्य ज्ञानशब्देन व्यप-देशः ‘सह ब्रह्मणा विपश्चिता, यस्सर्वज्ञ’ इत्यादिषु प्राज्ञस्य ज्ञानं सारभूतो गुण इति विज्ञायते ।। २९ ।।</div>
</div>
<div class="verse" type="sutra" id="SB_C02_S03_V30" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="versetext">   यावदात्मभावित्वाच्च न दोषतद्दर्शनात् ।। ३० ।। </div>
<div class="bhashya" id="SB_C02_S03_V30_B1">  विज्ञानस्य यावदात्मभाविधर्मत्वात् तेन तद्वयपदेशो न दोषः । तथा च खण्डादयो यावत्स्वरूपभाविगोत्वा-दिधर्मशब्देन गौरिति व्यपदिश्यमाना दृश्यन्ते-स्वरूप  निरूपणधर्मत्वादित्यर्थः । चकारात् ज्ञानवदात्मनोऽपि स्वप्रकाशत्वेन विज्ञानमिति व्यपदेशे न दोष इति समुच्चिनोति ।।  </div>
</div>
<div class="verse" type="sutra" id="SB_C02_S03_V31" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="leading_bhashya" id="SB_C02_S03_V31_I01"> यच्चोक्तं सुषुप्त्यादिषु ज्ञानाभावात् ज्ञानस्य न स्वरूपानुबन्धिधर्मत्वमिति, तत्राह - </div>
<div class="versetext"> पुंस्त्वादिवत्त्वस्य सतोऽभिव्यक्तियोगात् ॥ ३१ ॥</div>
<div class="bhashya" id="SB_C02_S03_V31_B1"> तुशब्दश्चोदिताशङ्कानिवृत्त्यर्थः । अस्य ज्ञानस्य सुषुप्त्यादिष्वपि विद्यमानस्य जागर्यादिष्वभिव्यक्तेस्सम्भवात्, स्वरूपानुबन्धिधर्मत्वोपपत्तिः (पुंस्त्वादिवत्) । यथा पुंस्त्वाद्यसाधारणस्य धातोर्बाल्यावस्थायां सतोऽप्यनभिव्यक्तस्य युवत्वेऽभिव्यक्तौ पुंसस्तद्वत्ता न कादाचित्की भवति । सप्तधातुमयत्वं हि शरीरस्य स्वरूपानुबन्धि । । तत्सप्तधातु त्रिमलं द्वियोनि चतुर्विधाहारमयं शरीरम् इति शरीरस्वरूपव्यपदेशात् । सुषुप्त्यादिष्वप्यहमर्थः प्रकाशत इति प्रागेवोक्तम् । तस्य विद्यमानस्य ज्ञानस्य विषयगोचरत्वं जागर्यादावुपलभ्यते । एते चात्मनो ज्ञातृत्वादयो धर्माः प्रागेवोपपादिताः । अतो ज्ञातृत्वमेव जीवात्मनः स्वरूपम् । स चायमात्माऽणुपरिमाणः । । न प्रेत्य संज्ञास्तीत्यपि न मुक्तस्य ज्ञानाभाव उच्यते, अपि तु । एतेभ्यो भूतेभ्यस्समुत्थाय तान्येवानुविनश्यतीति संसारदशायां यद्भूतानुविधायिप्रयुक्तं जन्मनाशादिदर्शनं तन्मुक्तस्य न विद्यते, । न पश्यो मृत्युं पश्यति न रोगं नोत दुःखताम् । सर्वं ह पश्यः पश्यति सर्वमाप्नोति सर्वशः ।, । नोपजनं स्मरन्निदं शरीरम्, । मनसैतान् कामान् पश्यन्रमते इत्यादिश्रुत्यैकार्थ्यात् ।</div>
</div>
<div class="verse" type="sutra" id="SB_C02_S03_V32" data-adhikaranaID="SB_C02_S03_A057" data-adhikarana="ज्ञाधिकरणम्">
<div class="leading_bhashya" id="SB_C02_S03_V32_I01"> संप्रति ज्ञानात्मवादे तस्य सर्वगतत्वे दूषणमाह - </div>
<div class="versetext"> नित्योपलब्ध्यनुपलब्धिप्रसङ्गोऽन्यतरनियमो वाऽन्यथा ॥ ३२ ॥</div>
<div class="bhashya" id="SB_C02_S03_V32_B1">अन्यथा सर्वगतत्वपक्षे तस्य ज्ञानमात्रत्वपक्षे च नित्यमुपलब्ध्यनुपलब्धी सहैव प्रसज्येयाताम्; अन्यतरनि-  २.३.३२        यमो वा-उपलब्धिरेव वा नित्यं स्यात्, अदनुपलब्धिरेव वा; एतदुक्तं भवति-लोके तावद्वर्तमानयोरात्मोप-लब्ध्यनुपलब्ध्योरयं ज्ञानात्मा सर्वगतो हेतुः स्यात्; उपलब्धेरेव वा- अनुपलब्धेरेव वा; उभयहेतुत्वे सर्वदा-सर्वत्रोभयं प्रसज्येत यद्युपलब्धेरेव, सर्वस्य सर्वदा सर्वत्रानुपलभ्भो न स्यात्, अथानुपलब्धेरेव सर्वदा सर्व-त्रोपलब्धिर्न स्यात्- इति । अस्माकं शरीरस्यान्तरेवावस्थितत्वादात्मनस्तत्रैवोपलब्धिर्नान्यत्रेति व्यवस्था- सिद्धिः । करणायत्तोपलब्धेरपि सर्वेषामात्मनां सर्वगतत्वेन सर्वैः करणै सर्वदा संयुक्तत्वाददृष्टादेरप्यनियमा-दुक्तदोषः समानः ।। ३२ ।। </div>
</div>
<div class="verse" type="sutra" id="SB_C02_S03_V33" data-adhikaranaID="SB_C02_S03_A058" data-adhikarana="कर्त्रधिकरणम्">
<div class="versetext"> कर्त्ता शास्त्रार्थवत्त्वात् ।। ३३ ।।  </div>
<div class="bhashya" id="SB_C02_S03_V33_B1">अयमात्मा ज्ञाता स चाणुपरिमाण इत्युक्तम्, इदानीं किं स एव कर्त्ताः उत स्वय-मकर्तैव सन्नचेतनानां गुणानां कर्तृत्वमात्मन्यध्यस्यतीति चिन्त्यते । किमत्र युक्तम् अकर्तैवात्मेति, कुतः? आत्मनो ह्यकर्तृत्वं गुणानामेव च कर्तृत्वमध्यात्मशास्त्रेषु श्रूयते । तथा हि कठवल्लीषु जीवस्य ‘न जा- यते म्रियते’ इत्यादिना जन्मजरामरणादिकं सर्वं प्रकृतिधर्मं प्रतिषिध्य हननादिषु क्रियासु कर्तृत्वमपि प्रतिषि-ध्यते ‘हन्ता चेन्मन्यते हन्तुं हतश्चेन्मन्यते हतम् । उभौ तौ न विजानीतो नायं हन्ति न हन्यते’ इति । हन्ता-रमात्मानं जानन्न जानात्यात्मानमित्यर्थः । तथा च भगवता स्वयमेव जीवस्याकर्तृत्वं स्वरूपं; कर्तृत्वाभि-  २.३.३३        मानस्तुरव्यामाह इत्युच्यते- ‘प्रकृतेः क्रियमाणानि गुणैः कर्माणि सर्वशः । अहङ्कारविमूढात्मा कर्त्ताऽहमिति मन्यते ।। नान्यं गुणेभ्यः कर्त्तारं यदा द्रष्टाऽनुपश्यति । कार्य्यकारणकर्तृत्वे हेतुः प्रकृतिरुच्यते ।। पुरुषः सुख-दुःखानां भोक्तृत्वे हेतुरुच्यते’ इति च । अतःपुरुषस्य भोक्तृत्वमेव प्रकृतेरेव तु कर्तृत्वम्-इति ।।</div>
<div class="bhashya" id="SB_C02_S03_V33_B2">एवं प्राप्ते प्रचक्ष्महे-कत्र्ता शास्त्रार्थवत्वात्-इति । आत्मैव कर्त्ता । न गुणाः, कस्मात्? शास्त्रार्थवत्त्वात्; शास्त्राणि हि ‘यजेत स्वर्गकाम’ मुमुक्षुबर्रह्मोपासीत’ इत्येवमादीनि स्वर्गमोक्षादिफलस्य भोक्तारमेव कर्तृत्वे नियुञ्जते, न ह्यचेतनस्य कर्तृत्वेऽन्यो नियुज्यते । शासनाच्च शास्त्रम्, शासनं च प्रवर्तनं; शास्त्रस्य च प्रवर्तकत्वं बोध-जननद्वारेण, अचेतनं च प्रधानं न बोधयितुं शक्यम् । अतः शास्त्रफलं प्रयोक्तरि’ सति । यदुक्तं ‘हन्ता चेन्मन्यते’ इत्यादिना हननक्रियायामकर्तृत्वमात्मनः श्रूयत इति; तदात्मनो नित्यत्वेन हन्तव्यत्वा भावादुच्यते यच्च ‘प्रकृतेः क्रियमाणा’नीत्यादिना गुणानामेव कर्तृत्वं स्मथ्यत इति; तत्सासारिकप्रवृत्तिष्वस्यं कर्तृता सत्त्वरजस्तमोगुणसंसर्गकृता; न स्वरूपप्रयुक्तेति प्राप्ताप्राप्तविवेकेन गुणानामेव कर्तृत्वमित्युच्यते । तथा च तत्रैवोच्यते ‘कारणं गुणसङ्गोऽस्य सदसद्योनिजन्मसु’ सति । तथा तत्रैवात्मनश्च कर्तृत्वमभ्युपेत्योच्यते ‘तत्रैवं सति कर्त्तारमात्मानं केवलं तु यः । पश्यत्यकृतबुद्धित्वान्न स पश्यति दुर्मतिः’ इति । ‘अधिष्ठानं तथा कर्त्ता करणं च पृथग्विधम् । विविधाच पृथक् चेष्टा दैवं चैवात्र पञ्चमम्’ इत्यधिष्ठानादिदैवपर्य्यन्तसापेक्षे सत्या-त्मनः कर्तृत्वे य आत्मानमेव केवलङ्कर्त्तारं मन्यते, न स पश्यतीत्यर्थः ।। ३३ ।।</div>
</div>
<div class="verse" type="sutra" id="SB_C02_S03_V34" data-adhikaranaID="SB_C02_S03_A058" data-adhikarana="कर्त्रधिकरणम्">
<div class="versetext">उपादानाद्विहारोपदेशाच्च ।। ३४ ।।</div>
<div class="bhashya" id="SB_C02_S03_V34_B1">   ‘स यथा महाराज’ इति प्रकृत्य ‘एवमेवैष एतान्प्राणान् गृहीत्वा स्वे शरीरे यथाकामं परिवर्तते’ इति प्राणा-नामुपादाने विहारे च कर्तृत्वमुपदिश्यते ।। ३४ ।। </div>
</div>
<div class="verse" type="sutra" id="SB_C02_S03_V35" data-adhikaranaID="SB_C02_S03_A058" data-adhikarana="कर्त्रधिकरणम्">
<div class="versetext"> व्यपदेशाच्च क्रियायां न चेन्निर्देशविपर्ययः ।। ३५ ।। </div>
<div class="bhashya" id="SB_C02_S03_V35_B1"> ‘विज्ञानं यज्ञं तनुते कर्माणि तनुतेऽपि च’ इति लौकिकवैदिकक्रियासु कर्तृत्वव्यपदेशाच्च कर्त्ता । विज्ञानशब्देन नात्मनो व्यपदेशः, अपि त्वन्तःकरणस्य बुद्धेरिति चेत्,- एवं सति निर्देशविपर्ययः स्यात्-बुद्धेः करणत्वाद्विज्ञानेनेति करणविभक्तिनिर्देशः स्यात् ।। ३५ ।।  </div>
</div>
<div class="verse" type="sutra" id="SB_C02_S03_V36" data-adhikaranaID="SB_C02_S03_A058" data-adhikarana="कर्त्रधिकरणम्">
<div class="versetext">   उपलब्धिवदनियमः ।। ३६ ।। </div>
<div class="bhashya" id="SB_C02_S03_V36_B1"> आत्मनोऽकर्तृत्वे दोष उच्यते । यथाऽऽत्मनो विभुत्वे नित्योपलब्ध्यनुपलब्धिप्रसङ्ग इत्यादिनोपलब्धेरनियम उक्तः; तद्वदात्मनोऽकर्तृत्वं प्रकृतेश्च कर्तृत्वे तस्याः सर्वपुरुषसाधारणत्वात्सर्वाणि कर्माणि सवोषां भोगाय स्युः, नैव वा कस्यचित् । आत्मनां विभुत्वाभ्युपगमात्सन्निधानमपि सर्वोषामविशिष्टम्,अत एव चान्तः-करणादीनामपि नियमो नोपपद्यते; यदायत्ता व्यवस्था स्यात् ।। ३६ ।।  </div>
</div>
<div class="verse" type="sutra" id="SB_C02_S03_V37" data-adhikaranaID="SB_C02_S03_A058" data-adhikarana="कर्त्रधिकरणम्">
<div class="versetext"> शक्तिविपर्ययात् ।। ३७ ।। </div>
<div class="bhashya" id="SB_C02_S03_V37_B1"> बुद्धेः कर्तृत्वे कर्त्तुरन्यस्य भोक्तृत्वानुपपत्तेर्भोक्तृत्वशक्तिरपि तस्य एव स्यादित्यात्मनो भोक्तृत्वशक्तिर्हीयेत । भोक्तृत्वं च बुद्धेरेव सम्पद्यत इत्यात्मसद्भावे प्रमाणाभावश्च स्यात् । ‘पुरुषोऽस्ति भोक्तृभावात्’ इति हि तेषा- मभ्युपगमः ।। ३७ ।। </div>
</div>
<div class="verse" type="sutra" id="SB_C02_S03_V38" data-adhikaranaID="SB_C02_S03_A058" data-adhikarana="कर्त्रधिकरणम्">
<div class="versetext"> समाध्यभावाच्च ।। ३८ ।।</div>
<div class="bhashya" id="SB_C02_S03_V38_B1">  बुद्धेः कर्तृत्वे मोक्षसाधनभूतसमाधावपि सैव कर्त्री स्यात् । स च समाधिः प्रकृतेरन्योऽस्मीत्येवंरूपः, न च प्रकृतेरन्योऽस्मीति प्रकृतिः समाधातुमलम् ।। अतोऽप्यात्मैव कर्त्ता ।। ३८ ।।</div>
</div>
<div class="verse" type="sutra" id="SB_C02_S03_V39" data-adhikaranaID="SB_C02_S03_A058" data-adhikarana="कर्त्रधिकरणम्">
	<div class="leading_bhashya" id="SB_C02_S03_V39_I01">नन्वात्मनः कर्तृत्वेऽभ्युगम्यमाने सर्वदा कर्तृत्वं नोपरमेतेत्यत्राह -</div>
<div class="versetext"> यथा च तक्षोभयथा ।। ३९ ।। </div>
<div class="bhashya" id="SB_C02_S03_V39_B1"> वागादिकरणसम्पन्नोऽप्यात्मा यदेच्छति, तदा करोति, यदा तु नेच्छति, तदा न करोति; यथा तक्षा वास्यादकरणमात्रधानेऽपीच्छानुगुण्येन करोति, न करोति च । बुद्धि◌ेम्त्वचेतनायाः कर्तृत्वे तस्याः भोगवाञ्छादिनियमकारणाभावात् सर्वदा कर्तृत्वमेव स्यात् ।। ३९ ।। </div>
</div>
<div class="verse" type="sutra" id="SB_C02_S03_V40" data-adhikaranaID="SB_C02_S03_A059" data-adhikarana="परायत्ताधिकरणम्">
<div class="versetext">  परात्तु तच्छ्रुतेः ।। ४० ।।</div>
<div class="bhashya" id="SB_C02_S03_V40_B1">  इदं जीवस्य कर्तृत्वं किं स्वातन्त्र्◌ेण? उत परमात्मायत्तम्? इति । किं प्राप्तं? स्वातन्त्र्◌ेणेति । परमात्मायत्तत्वे हि विधिनिषेधशास्त्रानर्थक्यं प्रसज्येत । यो हि स्वबुद्धया प्रवृत्तिनिवृत्त्यारम्भशक्तः; स एव नियोज्यो भवति । अतः स्वातन्त्र्◌ेणास्य कर्तृत्वम्-</div>
<div class="bhashya" id="SB_C02_S03_V40_B2"> इति प्राप्तेऽभिधीयते-परात्तु तच्छ्रूतेः-इति । तु शब्दः पक्षं व्यावर्तयति; तत्-कर्तृत्वम् अस्य जीवस्य परात्- परमात्मन एव हेतोर्भवति, कुतः श्रुतेः ‘अन्तः-प्रविष्टः शास्ता जनानां सर्वात्मा, य आत्मनि निष्ठन्नात्मनोऽन्तरो यमयति यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृत’ इति । स्मृतिरपि ‘सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च’ ‘ईश्वरस्सर्वभूतानां हृद्देशेऽर्जुन! तिष्ठति । भ्रामयन्सर्वभूतानि यन्त्रारूढानि मायया’ इति ।। ४० ।।  </div>
</div>
<div class="verse" type="sutra" id="SB_C02_S03_V41" data-adhikaranaID="SB_C02_S03_A059" data-adhikarana="परायत्ताधिकरणम्">
<div class="leading_bhashya" id="SB_C02_S03_V41_I01"> नन्वेवं विधिनिषेधशास्त्रानर्थक्यं प्रसज्येतेत्युक्तं, तत्राह - </div>
<div class="versetext">  कृतप्रयत्नापेक्षस्तु विहितप्रतिषिद्धा वैयर्थ्यादिभ्यः ।। ४१ ।। </div>
<div class="bhashya" id="SB_C02_S03_V41_B1"> सर्वासु क्रियासु पुरुषेण कृतं प्रयत्नमुद्योगमपेक्ष्यान्तर्यामी परमात्मा तदनुमतिदानेन प्रवर्तयति; परमात्मा-  २.३.४१        नुमतिमन्तरेणास्य प्रवृत्तिर्नोपपद्यते-इत्यर्थः । कुत एतत्? विहितप्रतिषिद्धावैयर्थ्यादिभ्यः, आदिशब्देनानु-ग्रहनिग्रहादयो गृह्यन्ते । यथा द्वयोः साधारणे धने परस्वत्वापादनमन्यतरानुमतिमन्तरेण नोपपद्यते, अथा-ऽपीतरानुमितिः स्वेनैव कृतेति तत्फलं तस्यैव भवति; पापकर्म्मसु निवर्तनशक्तस्याप्यनुमन्तृत्वं न निर्दयत्व-मावहतीति साङ्खयसमवनिरूपणे प्रतिपादितम् । नन्वेवम् ‘एष ह्येव साधु कम्मर् कारयति तं यमेभ्या लोकेभ्य उन्निनीषति एष एवासाधु कमर् कारयति तं यमधो निनीषति’ इत्युन्निनीषयाऽधोनिनीषया च स्वयमेव साध्वसाधुनी कर्मणी कारयत्येतन्नोपपद्यते । उच्यते-एतन्न सर्वसाधारणं, यस्त्वतिमात्रपरम-पुरुषानुकूल्ये व्यवस्थितः प्रवर्त्तते, तमनुगृह्णन् भगवान्स्वयमेव स्वप्राप्त्युपायेष्वतिकल्याणेषु कर्मस्वेव रुचिं जनयति, यश्चातिमात्रप्रातिकूल्ये व्यवस्थितः प्रवर्त्तते; तं निगृह्णन्स्वप्राप्तिविरोधिष्वधोगतिसाधनेषु कर्मसु रुचिं जनयति । यथोक्तं भगवता स्वयमेव ‘अहं सर्वस्य प्रभवो मत्तः सर्वं प्रवर्त्तते । इति मत्वा भजन्ते मां बुधा भावसमन्विताः’ इत्यारभ्य ‘तेषां सततयुक्तानां भजतां प्रतीतिपूर्वकम् । ददामि बुद्धियोगन्तं येन मामुपयान्ति ते ।।  २.३.४१        तेषामेवानुकम्पार्थमहमज्ञानजं तमः । नाशयाम्यात्म भावस्थो ज्ञानदीपेन भास्वता’ इति; तथा ‘असत्यमप्र-तिष्ठं ते जगदारहुनीश्वरम्’ इत्यादि, ‘मामात्मपरदेहेषु प्रद्विषन्तोऽभ्यसूयकाः’ इत्यन्तमुकत्वा ‘तानहं द्विषतः क्रूरान्संसारेषु नराधमान् । क्षिपाम्यजस्त्रमशुभानासुरीष्वेव योनिषु’ इत्युक्तम् ।। ४१ ।।</div>
</div>
<div class="verse" type="sutra" id="SB_C02_S03_V42" data-adhikaranaID="SB_C02_S03_A060" data-adhikarana="अंशाधिकरणम्">
<div class="versetext"> अशो नानाव्यपदेशादन्यथा चापि दाशकितवादित्वमधीयत एके ।। ४२ ।।</div>
<div class="bhashya" id="SB_C02_S03_V42_B1">  जीवस्य कर्तृत्वं परमपुरुषायत्तमित्युक्तम्; इदानीं किमयं जीवः परस्मादत्यन्तभिन्नः? उत परमेव ब्रह्म भ्रान्तम्? उत ब्रह्मैवोपाध्यवच्छिन्नम? अथ ब्रह्मांश? इति संशय्यते । श्रुतिविप्रतिपत्तेः संशयः । ननु ‘तदनन्यत्वमारम्भणशब्दादिभ्यः’ ‘अधिकं तु भेदनिर्द्देशा’दित्यत्रैवायमर्थो निर्णीतः । सत्यम्, स एव नानात्वैकत्वश्रुतिविप्रतिपत्त्याऽऽक्षिप्य जीवस्य ब्रह्मांशत्वोपपादनेन विशेषता निर्णीयते । यावद्धि जीवस्य ब्रह्मांशत्वं न निर्णीतं, तावज्जीवस्य ब्रह्मणोऽनन्यत्वं ब्रह्मणस्तस्मादधिकत्वं च न प्रतितिष्ठति । किं तावत्प्राप्तम्? अत्यन्तभिन्न इति; कुतः, ‘ज्ञाज्ञौ द्वावजावीशनीशा’वित्यादिना भेदनिर्द्देशात् । ज्ञाज्ञयोरभेद श्रुतयस्तु ‘अग्निना सिञ्चे’दितिवद्विरुद्धार्थप्रतिपादनादौपचारिक्यः । ब्रह्मर्णोऽशो जीवस्य ब्रह्मैकदेशत्वे तद्गता दोषा ब्रह्मणि भवेयुः । न च ब्रह्मखण्डो जीव इत्यशत्वोपपत्तिः, खण्डनानर्हत्वद्व्रह्मण।, प्रागुक्तदोषप्रसङ्गाच्च । तस्मादत्यन्तभिन्नस्य च तदंशत्वं दुरुपपादम्, यद्वा भ्रान्तं ब्रह्मैव जीवः, कुतः ‘तत्त्वमसि, अयमात्मा ब्रह्म’-  २.३.४२        इत्यादिब्रह्मात्मभावोपदेशात् । नानात्ववादिन्यस्तु प्रत्यक्षादिसिद्दार्थानुवादित्वादनन्यथासिद्धाद्वैतोपदेशप- राभिः श्रुतिभिः प्रत्यक्षादय इवाविद्यान्तर्गताः ख्याष्यन्ते । अथवा ब्रह्मैवानाद्युपाध्यवच्छिन्नं जीवः । कुतः, तत एव ब्रह्मात्म भावोपदेशात् । न चायमुपाधिर्भ्रान्तिपरिकल्पित इति वक्तुं शक्यम्, बन्धमोक्षादिव्यवस्था  नुपपत्तेरिति । </div>
<div class="bhashya" id="SB_C02_S03_V42_B2">  एवं प्राप्तेऽभिधीयते ब्रह्मांश इति कुतः? नानाव्यपदेशात्, अन्यथा च-एकत्वेन व्यपदेशात् । उभयथा हि व्यपदेशो दृश्यते । नानात्वव्यपदेशस्तावत्स्त्रष्ट्टत्वसृज्यत्वनियन्तृत्वनियाम्यत्वसर्वज्ञत्वाज्ञत्व-स्वाधीनत्वपराधीनत्वशुद्धत्वाशुद्धत्वकल्याणगुणाकरत्वतद्विपरीतत्वपतित्वशेषत्वादिभिर्दृश्यते । अन्यथा चाभेदेन व्यपदेशोऽपि ‘तत्त्वमसि, अयमात्मा ब्रह्म’इत्यादिभिर्दृश्यते । अपि दाशकितवादित्वमधीयत एके ‘ब्रह्मदाशाब्रह्मदासा ब्रह्मेमे कितवाः’ इत्याथवर्णिका ब्रह्मणो दाशकितवादित्वमप्यधीयते । ततश्च सर्वजी-वव्यापित्वेनाभेदो व्यपदिश्यत इत्यर्थः । एवमुभयव्यपदेशमुख्यत्वसिद्धये जीवोऽयं ब्रर्ह्मेऽश इत्यभ्युपगन्त- व्यः । न च भेदव्यपदेशानां प्रत्यक्षादिप्रसिद्धार्थत्वेनान्यथासिद्धत्वं, ब्रह्मसृज्यत्वतन्नियाम्यत्वतच्छरीरत्व-तच्छेपत्वतदाधारत्वतत्पाल्यत्वतत्संहार्य्यत्वतदुपासकत्वतत्प्रसादलभ्यधर्मार्थकाममोक्षरूपपुरुषार्थभाकत्वादयः तत्कृतश्च जीवब्रह्मबणोर्भेदः प्रत्यक्षाद्यगोचरत्वोनान्यथासिद्धः, अतो न जगत्सृष्टयादिवादिनीनां प्रमा-णान्तरसिद्धभेदानुवादेन मिथ्यार्थोपदेशपरत्वम् । न चाखण्डैकरसचिन्मात्रस्वरूपेण ब्रह्मणाऽऽत्मनोऽत-द्भावानुन्धानं, बहुभवनसङ्कल्पपूर्वकवियदादिसृष्टिं, जीवभावेन तत्प्रवेशं, विचित्रनामरूपव्याकरणं, तत्कृ-तानन्तविषयानुभवनिमित्तसुखदुःखभागित्वं, भोक्तृत्वेन तत्र स्थित्वा तन्नियमनेनान्तर्यामित्वं, जीवभूत- स्य स्वस्य कारणब्रह्मात्म भावानुसन्धानं, संसारमोक्षं, तदुपदेशशास्त्रं च कुर्वाणेन भ्रमितव्यमित्युपदिश्यते, तथा सति उन्मत्तप्रलपितत्वापातात् ।। उपाध्यवच्छिन्नं ब्रह्म जीव इत्यपि न साधीयः, पूर्वनिर्दिष्टनियाम्य-  २.३.४२        त्वादिव्यपदेशवाधादेव । न हि देवदत्तादेरेकस्यैव गृहाद्युपाधिभेदान्नियन्तृनियाम्यभावादिसिद्धिः । अत उभ-यव्यपदेशोपपत्तये जीवोऽयं ब्रह्मर्णोऽश इत्युभ्युपेत्यम् ।। ४२ ।।</div>
</div>
<div class="verse" type="sutra" id="SB_C02_S03_V43" data-adhikaranaID="SB_C02_S03_A060" data-adhikarana="अंशाधिकरणम्">
<div class="versetext"> मन्त्रवर्णात् ।। ४३ ।। </div>
<div class="bhashya" id="SB_C02_S03_V43_B1"> ‘पादोऽस्य विश्वाभूतानि त्रिपादस्यामृतं दिवि’ इति मन्त्रवर्णाच्च ब्रह्मांशो जीवः । अंशवाची हि पादशब्दः । ‘विश्वाभूतानि’ इति जीवानां बहुत्वाद्वहुवचनं मन्त्रे, सूत्रेऽप्यंश इत्येकवचनं जात्यभिप्रायम् । ‘नात्मा श्रुते’-रित्यत्राप्येकवचनं जात्यभिप्रायम् ‘नित्यानां चेतनश्चेतनानामेको बहूनां यो विदधाति कामान्’ इत्यादिश्रुति- भ्य ईश्वराद्भेदस्यात्मनां बहुत्वनित्यत्वयोश्चाभिधीयमानत्वात् । एवं नित्यानामात्मनां बहुत्वे प्रामाणिके सति ज्ञानस्वरूपत्वेन सर्वेषाभेकरूपत्वेऽपि भेदकाकार आत्मयाथात्म्यवेदनक्षमैरवगम्येत । ‘असन्ततेश्चाव्यतिकर’ इत्यनन्तरमेव च आत्मबहुत्वं वक्ष्यति ।। ४३ ।। </div>
</div>
<div class="verse" type="sutra" id="SB_C02_S03_V44" data-adhikaranaID="SB_C02_S03_A060" data-adhikarana="अंशाधिकरणम्">
<div class="versetext">अपि स्मर्यते ।। ४४ ।।  </div>
<div class="bhashya" id="SB_C02_S03_V44_B1">ममैवांशो जीवलोके जीवभूतः सनातन’ इति जीवस्य पुरुषोत्तमाठात्वं स्मर्थ्यते, अतश्चायमंशः ।। ४४ ।। </div>
</div>
<div class="verse" type="sutra" id="SB_C02_S03_V45" data-adhikaranaID="SB_C02_S03_A060" data-adhikarana="अंशाधिकरणम्">
<div class="leading_bhashya" id="SB_C02_S03_V45_I01">अंशत्वेऽपि जीवस्य ब्रह्मैकदेशत्वेन जीवगता दोषा ब्रह्मण एवेत्याशङ्कयाह - </div>
<div class="versetext">  प्रकाशादिवत्तु नैवं परः ।। ४५ ।। </div>
<div class="bhashya" id="SB_C02_S03_V45_B1"> तु शब्दश्चोद्यं व्यावर्तयति; प्रकाशादिवज्जीवः परमात्मर्नोऽशः, यथाऽग्न्यादित्यादेर्भास्वतो भोरूपः प्रकार्शो- ऽशो भवति, यता गवाश्वशुक्लकृष्णादीनां गोत्वादिविशिष्टनां वस्तूनां गोत्वादीनि विशेषणान्यंशाः, यथा वा देहिनो देवमनुष्यादेर्देर्होऽशः, तद्वत् । एकवस्त्वेकदेशत्वं ह्यंशत्वम्, विशिष्टस्यैकस्य वस्तुनो विशेषणमंश एव । तथा च विवेचकाः विशिष्टे वस्तुनि विशेषणांशोऽयं विशेष्यांशोऽयमिति व्यपदिशन्ति । विशेषणविशेष्ययोरंशांशित्वेऽपि स्वभाववैलक्षण्यं दृश्यते । एवं जीवपरयोर्विशेषणविशेष्ययोरंशाशित्वं स्वभावभेदश्चोपपद्यते । तदिदमुच्यते-नैवं पर इति, यथाभूतो जीवः, तथा भूतो न परः । यथैव हि प्रभायाः प्रभावानन्यथाभूतः, तथा प्रभास्थानीयात् स्वांशाज्जीवादंशी परोऽप्यर्थान्तरभूत इत्यर्थः । एवं जीवपरयो-र्विशेषणविशेष्यत्वकृतं स्वभाववैलक्षण्यामाश्रित्य भेदनिर्द्देशाः प्रवर्तन्ते । अभेदनिर्द्देशास्तु पृथक्सिद्धयनर्ह-विशेषणानां विशे-  २.३.४५        ष्यपर्यन्तत्वमाश्रित्य मुख्यत्वे नोपपद्यन्ते । ‘तत्त्वमसि, अयमात्मा ब्रह्म’ इत्यादिषु, तच्छब्दब्रह्मशब्दवत् त्वमयमात्मेति शब्दा अपि-जीवशरीकब्रह्मवाचकत्वेनैकार्थाभिधायित्वात्-इत्ययमर्थः प्रागेव प्रपञ्चितः ।। ४५ ।।</div>
</div>
<div class="verse" type="sutra" id="SB_C02_S03_V46" data-adhikaranaID="SB_C02_S03_A060" data-adhikarana="अंशाधिकरणम्">
<div class="versetext">स्मरन्ति च ।। ४६ ।। </div>
<div class="bhashya" id="SB_C02_S03_V46_B1"> एवं प्रभाप्रभावद्रूपेण शक्तिशक्तिमद्रूपेण शरीरात्मभावेन चांशांशिभावं जगद्व्रह्मणोः पराशरादयः स्मरन्ति-‘एकदेशस्थितस्याग्नेज्योत्स्ना विस्तारिणी यथा । परस्य ब्रह्मणः शक्तिस्तथेदमखिलं जगत् ।। यत्किञ्चित्सृ-ज्यते येन सत्त्वजातेन वै द्विज! । तस्य सृज्यस्य सम्भूतौ तत्सर्वं वै हरेस्तनुः’ इत्यादिना । चकाराच्छु तयो- ऽपि-‘यस्यात्मा शरीरम्’ इत्यादिन्राऽऽत्मशरीरभावेनांशांशित्वं वदन्तीत्युच्यते ।। ४६ ।</div>
</div>
<div class="verse" type="sutra" id="SB_C02_S03_V47" data-adhikaranaID="SB_C02_S03_A060" data-adhikarana="अंशाधिकरणम्">
<div class="leading_bhashya" id="SB_C02_S03_V47_I01">एवं ब्रह्मणोंऽशत्वे ब्रह्मप्रवर्त्त्यत्वे ज्ञत्वे च सर्वेषां समाने केषाञ्चिद्वेदाध्ययनतदर्थानुष्ठानाद्यनुज्ञा, केषाञ्चि-त्तत्परिहारः, केषाञ्चिद्दर्शनस्पर्शनाद्यनुज्ञा, केषाञ्चित्तत्परिहारश्च, शास्त्रेषु कथमुपपद्यत इत्याशङ्कयाह - </div>
<div class="versetext">   अनुज्ञापरिहारौ देहासम्बन्धाज्ज्योतिरादिवत् ।। ४७ ।। </div>
<div class="bhashya" id="SB_C02_S03_V47_B1">    सर्वेषां ब्रह्मांशत्वज्ञत्वादिनैकरूपत्वे सत्यपि ब्राह्मणक्षत्रियवैश्यशूद्रादिरूपशुच्युशुचिदेहसम्बन्ध-निबन्धनावनुज्ञापरिहारावुपपद्यते; ज्योतिरादिवत्-यथाऽग्नेग्नित्त्वेनैकरूपत्वेऽपि श्रोत्रियागारादग्नि-राह्रयते, श्मशानादेस्तु परिह्रियते, यथा चान्नादि श्रोत्रियादेरनुज्ञायते; अभिशस्तादेस्तु परिह्रियते ।। ४७ ।। </div>
</div>
<div class="verse" type="sutra" id="SB_C02_S03_V48" data-adhikaranaID="SB_C02_S03_A060" data-adhikarana="अंशाधिकरणम्">
<div class="versetext">असन्ततेश्चाव्यतिकरः ।। ४८ ।। </div>
<div class="bhashya" id="SB_C02_S03_V48_B1">  ब्रह्मांशत्वादिनैकरूत्वे सत्यपि जीवानामन्योन्यभेदादणुत्वेन प्रतिशरीरं भिन्नत्वाच्च भोगव्यतिकरोऽपि न सम्भवति । भ्रान्तब्रह्मजीववादे चोपहितब्रह्मजीववादे च जीवपरयोर्जीवानां च भोगव्यतिकरादयः सर्वे दोषा-स्सन्तीत्यभिप्रायेण स्वपक्षे भोगव्यतिकराभाव उक्तः ।। ४८ ।।  </div>
</div>
<div class="verse" type="sutra" id="SB_C02_S03_V49" data-adhikaranaID="SB_C02_S03_A060" data-adhikarana="अंशाधिकरणम्">
<div class="leading_bhashya" id="SB_C02_S03_V49_I01">ननु भ्रान्तजीववादेऽप्यविद्याकृतोपाधिभेदाद्भोगव्यवस्थादय उपपद्यन्ते; अत आह -</div>
<div class="versetext">   अभास एव च ।। ४९ ।।  </div>
<div class="bhashya" id="SB_C02_S03_V49_B1"> अखण्डैकरसप्रकाशमात्रस्वरूपस्य स्वरूपतिरोधानपूर्वकोपाधिभेदोपपादनहेतुराभासः एव, प्रकाशैकस्व-रूपस्य प्रकशतिरोधानं प्रकाशनाश एवेति प्रागेवेपपादितम् । आभासा एवेति वा पाठः तथा सति हेतव आभा- साः, चकारात् ‘पृथगात्मानं प्रेरितारं च मत्वा, ज्ञाज्ञौ द्वौ तयोरन्यः पिप्पलं स्वाद्वत्ति’ इत्यादिश्रुतिविरोधश्च । अविद्यापरिकल्पितोपाधिभेदे हि सर्वोपाधिरुपहितस्वरूपस्यैकत्वाभ्युपगमाद्भोग-व्यतिकरस्तदवस्थ एव ।। ४९ ।।  </div>
</div>
<div class="verse" type="sutra" id="SB_C02_S03_V50" data-adhikaranaID="SB_C02_S03_A060" data-adhikarana="अंशाधिकरणम्">
<div class="leading_bhashya" id="SB_C02_S03_V50_I01"> पारमार्थिकोपाध्युपहितब्रह्मजीववादे उपाधिभेदहेतुभृतानाद्यदृष्टवशाद्वयवस्था भविष्यतीत्याशङ्कयाह -  </div>
<div class="versetext">अदृष्टानियमात् ।। ५० ।।</div>
<div class="bhashya" id="SB_C02_S03_V50_B1">  उपाधिपरम्पराहेतुभूतस्यादृष्टस्यापि ब्रह्मस्वरूपाश्रयत्वेन नियमहेत्वभावादव्यवस्थैव, उपाधिभिरदृष्टैश्च स्व-सम्बन्धेन ब्रह्मस्वरूपच्छेदासम्भवात् ।। ५० ।। </div>
</div>
<div class="verse" type="sutra" id="SB_C02_S03_V51" data-adhikaranaID="SB_C02_S03_A060" data-adhikarana="अंशाधिकरणम्">
<div class="versetext"> अभिसन्ध्यादिष्वपि चैवम् ।। ५१ ।। </div>
<div class="bhashya" id="SB_C02_S03_V51_B1">अदृष्टहेतुभूताभिसन्ध्यादिष्वपि उक्तादेव हेतोरनियम एव ।। ५१ ।। </div>
</div>
<div class="verse" type="sutra" id="SB_C02_S03_V52" data-adhikaranaID="SB_C02_S03_A060" data-adhikarana="अंशाधिकरणम्">
<div class="leading_bhashya" id="SB_C02_S03_V52_I01">अनन्तरसूत्रशङ्कामाह - पारमार्थिकेति । इदमप्याशङ्कयाहेत्यपि शब्दार्थः- अदृष्टा-  </div>
<div class="versetext">  प्रदेशभेदादिति चेन्नान्तर्भावात् ।। ५२ ।।  </div>
<div class="bhashya" id="SB_C02_S03_V52_B1"> यद्यप्येकमेव ब्रह्मस्वरूपम्, तच्छेदानर्हं नानाविधोपाधिभिः सम्बध्यते; तथाऽप्युपाधिसम्बन्धिब्रह्मप्रदेश-भेदादुपपद्यत एव भोगव्यवस्थेति चेत्-तन्न, उपाधीनां तत्र तत्र गमनात्सर्वप्रदेशानां सर्वोपाध्यन्तर्भावा-द्वयतिक।रस्तदवस्थ एव । प्रदेशभेदेन सम्बन्धेऽपि सर्वस्य ब्रह्मप्रदेशत्वात्तत्तत्प्रदेशसम्बन्धि दुःखं ब्रह्मण एव स्यात् । पूर्वत्र ‘नित्योपलब्ध्यनुपलब्धिप्रसङ्गोऽन्यतरनियमो वाऽन्यथा’ ‘उपलब्धिवदनियम’ इत्याभ्यां सूत्राभ्यां वेदाबाह्यानां सर्वगतजीववादिनां दोष उक्तः; अत्र तु ‘आभास एव च’ इत्यादिभिः सूत्रैर्वेदावलम्बिनामात्मैकत्ववादिनां दोष उच्यते ।। ५२ ।।</div>
<div class="authorline">इति श्रीभगवद्रामानुजविरचिते शारीरकमीमांसाभाष्ये द्वितीयाध्यायस्य तृतीयः पादः ॥</div>
</div>
</div>
<div class="section" id="SB_C02_S04" type="paada" data-name=" चतुर्थः पादः " data-title="द्वितीयाध्याये  चतुर्थः पादः ">
<div class="verse" type="sutra" id="SB_C02_S04_V01" data-adhikaranaID="SB_C02_S04_A061" data-adhikarana="प्राणोत्पत्त्यधिकरणम्">
<div class="versetext"> तथा प्राणाः ।। १ ।। </div>
<div class="bhashya" id="SB_C02_S04_V01_B1"> ब्रह्मव्यतिरिक्तस्य वियदादेः कृत्स्नस्य कार्य्यत्वेनोत्पत्तावुक्तायां जीवस्य कार्य्यत्वेऽपि स्वरूपान्यथाभाव-लक्षणोत्पत्तिरपोदिता, तत्प्रसङ्केन जीस्वरूपं विशोदितम्; सम्प्रति जीवोपकरणानामिन्द्रियाणां प्राणस्य चोत्पत्त्यादिप्रकारो विशोध्यते । तत्र किमिद्रियाणां कार्य्यत्वं जीववत्? उत वियदादिवदिति चिन्त्यते । किं युक्तं? जीववदेवेत्याह पूर्वपक्षी-तथा प्राणाः- इति । प्राणाः- इन्द्रियाणि । यथा जीवो नोत्पद्यते, तथेन्द्रिया-ण्यपि नोत्पद्यन्ते । कुतः? श्रुतेः । यथा जीवस्यानुत्पत्तिः श्रुतेरवम्यते, तथा प्राणानामप्यनुपत्तिः श्रुतेरेवावगम्यते । तथा प्राणा इति प्रमाणमप्यतिदिश्यते ।। का पुनरत्र श्रुतिः ‘ असद्वा इदमग्र आसीत् तदाहुः किं तदासीदिति ऋषयो वावते अग्रे सदासीत् तदाहुः के ते ऋषय इति प्राणा वाव ऋषयः’ इति जगदुत्पत्तेः प्रागिन्द्रियाणां सद्भावः श्रूयते । प्राणशब्दे बहुवचनादिन्द्रियाण्येवेति निश्चीयते । न चेयं श्रुतिः ‘वायुश्चान्तरिक्षं चैतदमृतम्’ ‘सैषाऽनस्तमिता देवता यद्वायु’ इतिवच्चिरकालावस्थायित्वेन परिणेतुं शक्या, ‘असद्वा इदमग्र आसीत्’ इति कृत्स्रनप्रपञ्चप्रलयवेलायामप्यवस्तित्वश्रवणात् । उत्पत्तिवादिन्यस्तु जीवोत्पत्तिवादिन्य इव नेतव्या इति ।।</div>
<div class="bhashya" id="SB_C02_S04_V01_B2">एवं प्राप्तेऽभिधीयते-वियदादिवदेव प्राणाश्चोत्पद्यन्ते; कुतः? ‘सदेव सोम्येदमग्र  २.४.१  आसीत्’ ‘आत्मा वा इदमेक एवाग्र आसीत्’ इत्यादिषु प्राक्सृष्टेरेकत्वावधारणात् ‘एतस्माज्जायते प्राणो मनः सर्वेन्द्रियाणि च’ इति इन्द्रियाणामुत्पत्तिश्रवणाच्च, प्रागवस्तानासम्भवात् । न चात्मोत्पत्तिवादवदि-न्द्रियोत्पत्तिवादाः परिणेतुं शक्याः, आत्मवदुत्पत्तिप्रतिषेधनुतीनां नित्यत्वश्रुतीनां चाऽदर्शनात्, ‘असद्वा इदमग्र आसीत्’ इत्यादिवाक्येऽपि प्राणशब्देन परमात्पैव निर्द्दिश्यते ‘सर्वाणि ह वा इमानि भूतानि प्राणमे-वाभिसंविशन्ति प्राणमभ्युज्जिहते’ इति प्राणशब्दस्य परमात्मन्यपि प्रसिद्धेः । ‘प्राणा वाव ऋषयः’ इति ऋषि-शब्दश्च सर्वज्ञे तस्मिन्नेव युज्यते, न त्वचेतनेष्विन्द्रियेषु ।। १ ।।</div>
</div>
<div class="verse" type="sutra" id="SB_C02_S04_V02" data-adhikaranaID="SB_C02_S04_A061" data-adhikarana="प्राणोत्पत्त्यधिकरणम्">
<div class="leading_bhashya" id="SB_C02_S04_V02_I01"> ऋषयः प्राणा इति च बहुवचनश्रुतिः कथमुपपद्यत इति चेत्तत्राह -  </div>
<div class="versetext"> गौण्यसम्भवात्तत्प्राक् श्रुतेश्च ।। २ ।।  </div>
<div class="bhashya" id="SB_C02_S04_V02_B1"> बहुवचनश्रुतिर्गौणी, बह्वर्थासम्भवात्; तस्यैव परमात्मनः सृष्टेः प्रागवस्थानश्रुतेरेव ।। २ ।।  </div>
</div>
<div class="verse" type="sutra" id="SB_C02_S04_V03" data-adhikaranaID="SB_C02_S04_A061" data-adhikarana="प्राणोत्पत्त्यधिकरणम्">
<div class="versetext"> तत्पूर्वकत्वद्वाचः ।। ३ ।।</div>
<div class="bhashya" id="SB_C02_S04_V03_B1">  इतश्च प्राणशब्दः परमात्मवचनः; वाचः- परमात्मव्यतिरिक्तविषयस्य नामधेयस्य वाग्विषयसूतवियदादि-सृष्टिपूर्वकत्वात् । ‘तद्धेदं तर्ह्यव्याकृतमासीत्तन्नामरूपाभ्यां व्याक्रियत’ इति नामरूपभाजामभावात् तदानीं वागादीन्द्रियकार्य्याभावाच्च तानि न सन्तीत्यर्थः ।। ३ ।।</div>
</div>
<div class="verse" type="sutra" id="SB_C02_S04_V04" data-adhikaranaID="SB_C02_S04_A062" data-adhikarana="सप्तगत्यधिकरणम्">
<div class="versetext">सप्तगतोर्विशेषितत्वाच्च ।। ४ ।। </div>
<div class="bhashya" id="SB_C02_S04_V04_B1"> तानीद्रियाणि किं सप्तैव स्युः, अथवैकादशेति चिन्त्यते । श्रुतिविप्रतिपत्तेः संशयः । किं प्राप्तम्, सप्तेति । कुतः?  गतेर्विशेषितत्वाच्च । गतिस्तावज्जायमानेन भ्रियमाणेन च जीवेन सह लोकेषु सञ्चरणरूपा सप्तानामेव श्रूयते ‘सप्त इमे लाका येषु चरन्ति प्राणा गुहाशया निहिता सप्त सप्त’ इति । वीष्सा पुरुषभेदाभिप्राया । विशेषिताश्च ते गतिमन्तः प्राणाः स्वरूपतः ‘यदा पञ्चावतिष्ठन्ते ज्ञानानि मनसा सह । बुद्धिश्च न विचेष्टेत तामाहुः परमां गतिम्’ इति । शरीरान्तस्सञ्चरणं विहाय मोक्षार्थगमनं परमा गतिः । एवं जीवेन सह जन्ममरणयोः सप्तानामेव गतिश्रवणात्, योगदशायां ज्ञानानीति विशेषितत्वाच्च जीवस्य कर- णानि श्रोत्रत्वक्चक्षुर्जिह्वाघ्राणबुद्धिमनांसि सप्तैवेति गम्यते । यानि त्वितराणि विषयाणां ग्राहकत्वेन ‘अष्टौ ग्रहाः’ ‘सप्त वै शीर्षण्याः प्राणा द्वाववाञ्चौ’ इत्यादिषु चतुदर्शपर्य्यन्तानि प्राणप्रतिपादकवाक्येषु वाक्-षाणिपादपायूपस्थाहङ्कारचित्ताख्यानीन्द्रियाणि प्रतीयन्ते, तेषां जीवेन सह गतिश्रवणाभावा-ज्जीवस्याल्पा- २.४.४  ल्पोपकारकत्वमात्रेणौपचारिकः प्राणव्यपदेशः ।। ४ ।। </div>
</div>
<div class="verse" type="sutra" id="SB_C02_S04_V05" data-adhikaranaID="SB_C02_S04_A062" data-adhikarana="सप्तगत्यधिकरणम्">
<div class="leading_bhashya" id="SB_C02_S04_V05_I01"> इति प्राप्ते प्रचक्ष्महे -  </div>
<div class="versetext">  तहस्तादयस्तु स्थितेऽतो नैवम् ।। ५ ।।</div>
<div class="bhashya" id="SB_C02_S04_V05_B1">न सप्तैवेन्द्रियाणि, अपि त्वेकादश, हस्तादीनामपि शरीरे स्थिते जीवे तस्य भागोपकरणत्वात्कार्य्यभेवदाच्च । दृश्यते हि श्रोत्रादीनामिव हस्तादीनामपि कार्य्यभेद आदानादिः; अतस्त्रेपि सन्त्येव । अतो नैवम्-अतो हस्तादयो न सन्तीत्येवं न मन्तव्यमित्यर्थः । अध्यवसायाभिमानचिन्तावृत्तिभेदान्मन एव बुद्धयहङ्कारचित्त-शब्दैर्व्यपदिश्यत इत्येकादशेन्द्रियाणि । अतः ‘दशेमे पुरुषे प्राणा आत्मैकादश’ इत्यात्मशब्देन मनोऽभिधीयते । ‘इन्द्रियाणि दशैकं च पञ्च चेन्द्रियगोचराः’ ‘तैजसानीन्द्रियाण्याहुर्देवा वैकारिका दश । एकादशं मनश्चात्र’-त्यादिश्रुतिस्मृतिसिद्धेन्द्रियसङ्ख्या स्थिता । अधिकसङ्खयावादा मनोवृत्तिभेदाभि-प्रायाः; न्यूनव्यपदेशास्तु तत्र तत्र विवक्षितगमनादिकायर्विशेषप्रयुक्ताः ।। ५ ।। </div>
</div>
<div class="verse" type="sutra" id="SB_C02_S04_V06" data-adhikaranaID="SB_C02_S04_A063" data-adhikarana="प्राणाणुत्वाधिकरणम्">
<div class="versetext"> अणवश्च ।। ६ ।। </div>
<div class="bhashya" id="SB_C02_S04_V06_B1"> त एते सर्व एव समाः सर्वेऽनन्ताः’ इत्यानन्त्यश्रवणाद्विभुत्वं प्राणानाम्-</div>
<div class="bhashya" id="SB_C02_S04_V06_B2">  इति प्राप्तेऽभिधीयते-प्राणम-नूत्क्रामन्तं सर्वे प्राणा अनूत्क्रामन्ति’ इत्युतक्रान्त्याद्◌िश्रवणात्परिमितत्वे सिद्दे सत्युत्क्रान्त्यादिषु पार्श्वस्थैरनुपलभ्यमानत्वादणवश्च प्राणाः । आनन्त्यश्रुतिस्तु ‘अथ यो हैताननन्तानुपास्ते’ इत्युपासन-श्रवणाद् उदास्यप्राणविशेषण भूतकार्य्यबाहुल्याभिप्राया ।। ६ ।।</div>
</div>
<div class="verse" type="sutra" id="SB_C02_S04_V07" data-adhikaranaID="SB_C02_S04_A063" data-adhikarana="प्राणाणुत्वाधिकरणम्">
<div class="versetext"> श्रेष्ठश्च ।। ७ ।।</div>
<div class="bhashya" id="SB_C02_S04_V07_B1"> प्राणसम्वादे शरीरस्थितिहेतुत्वेन श्रेष्ठतया निर्णीतो मुख्यप्राणः ‘आनीदवातं स्वधया तदेक’ मिति महाप्र-लयसमये स्वकार्य्य भूतप्राणनसद्भावनवणात् ‘एतस्माज्जायत’ इति जन्मश्रवणस्य जीवजन्मनवणवदुप-पत्तेर्नोत्पद्यते इत्याशङ्कय प्राक्सृष्टेरेकत्वावधारणादिविरोधात् ‘एतस्माज्जायते प्राणः’ इति पृथिव्यादितुल्यो-त्पत्तिश्रवणादुत्पत्तिनिषेधाभावाच्च, जायता एव श्रेष्ठश्च प्राण इत्युच्यते । ‘आनीदावात’मिति तु न जैवंश्रेष्ठं प्राणम-  २.४.७  भिप्रेत्योच्यते, अपि तु परस्य ब्रह्मण एकस्यैव विद्यमानत्वमुच्यते ‘अवात’मिति तत्रैव श्रवाणात् । पूर्वणैव तुल्यन्यायत्वेऽपि पृथग्योगकरणमुत्तरचिन्तार्थम् ।। ७ ।।</div>
</div>
<div class="verse" type="sutra" id="SB_C02_S04_V08" data-adhikaranaID="SB_C02_S04_A064" data-adhikarana="वायुक्रियाधिकरणम्">
<div class="versetext"> न वायुक्रिये पृथगुपदेशात् ।। ८ ।। </div>
<div class="bhashya" id="SB_C02_S04_V08_B1">  सोऽयं श्रेष्ठः प्राणः किं महाभूतद्वितीयवायुमात्रं तस्य वा स्पन्दरूपा क्रिया, अथवा वायुरेव कञ्चन विशेषमापन्नः- इति विशये वायुरेवेति प्राप्तं ‘यः प्राणः स वायु’रिति व्यपदेशात् । यद्वा वायुमात्रे प्राणत्वप्रसिद्धयभावाद्उछ्वासनिश्श्वासादिवायुक्रियायां प्राणशब्दप्रसिद्धेश्व तत्क्रियैव-</div>
<div class="bhashya" id="SB_C02_S04_V08_B2">इति प्राप्ते वायुमा-त्रम्, न च तत्क्रिया इत्युच्यते; कुतः पृथगुपदेशात् ‘एतस्माज्जायते प्राणो मनः सर्वेन्द्रियाणि च । स्वं वायु’-रिति तत एव पृथगुपदेशाद्वायुक्रियाऽपि न भवति प्राणः, न हि तेजःप्रभृतीनां क्रिया तैः सह पृथग्द्रव्यतयो-पदिश्यते ‘यः प्राणस्य वायु’रिति तु वायुरेवावस्थान्तरमापन्नः प्राणः; न तेजःप्रभृतिवत्तत्त्वान्तरमिति ज्ञापना-र्थम् । उछ्वासनिश्श्वासादावपि प्राणः स्पन्दत इति क्रियावतित द्रव्य एव प्राणशब्दप्रसिद्धिः; न क्रियामात्रे ।। ८ ।। </div>
</div>
<div class="verse" type="sutra" id="SB_C02_S04_V09" data-adhikaranaID="SB_C02_S04_A064" data-adhikarana="वायुक्रियाधिकरणम्">
<div class="leading_bhashya" id="SB_C02_S04_V09_I01"> किमयं प्राणो वायोर्विकारःसन्नग्निवद्भूतान्तरम्? नेत्याह - </div>
<div class="versetext">चक्षुरादिवत्तु तत्सहशिष्टयादिभ्यः ।। ९ ।।</div>
<div class="bhashya" id="SB_C02_S04_V09_B1"> नायं भूतविशेषः अपि तु चक्षुरादिवज्जीवोपकरणविशेषः । तच्चोपकरणत्वमुपकरणविशेषभूतैन्द्रियैः सह शिष्ट-◌्यादिभ्याऽवगम्यते । चक्षुरादिभिस्सहायं प्राणः शिष्यते प्राणसम्वादादिषु । तत्संजातीयत्वे हि तैस्सह शासनं युज्यते । प्राणशब्दपरिगृहीतेषु करणेष्वस्य विशिष्याभिदानमादिशब्देन गृह्यते, ‘अथ ह वा य एवायं मुख्यः प्राणः’ ‘योऽयं मध्यमः प्राणः’ इत्यादिषु विशिष्याभिधानात् ।। ९ ।।  </div>
</div>
<div class="verse" type="sutra" id="SB_C02_S04_V10" data-adhikaranaID="SB_C02_S04_A064" data-adhikarana="वायुक्रियाधिकरणम्">
<div class="leading_bhashya" id="SB_C02_S04_V10_I01"> चक्षुरादिवदस्यापि करणत्वे तद्वदस्यापि जीवं प्रत्युपकारविशेषरूपक्रियया भवितव्यम्, सं तु न दृश्यते, अतो नायं चक्षुरादिवद्भवितुमर्हतीति चेत्, तत्राह-   </div>
<div class="versetext"> अकरणत्वाच्च न दोषस्तथा हि दर्शयति ।। १० ।।</div>
<div class="bhashya" id="SB_C02_S04_V10_B1"> अकरणत्वात्-करणं क्रिया, अक्रियत्वात् अस्य प्राणस्य जीवं प्रत्युपकारविशेषरूपक्रियारहितत्वाच्च यो दोष उद्भाव्यते, स नास्ति; यत उपकारविशेषरूपां शरीरेन्द्र्रयधारणादिरूपं क्रियां दर्शयति श्रुतिः ‘यस्मिन्नुत्क्रा- न्ते इदं शरीरं पापिष्ठतरमिव दृश्यते स एव श्रेष्ठः’ इत्युक्त्वा वागाद्युत्क्रमणेऽपि शीरस्येन्द्रियाणां च स्थितिं दर्शयित्वा प्राणोत्क्रमणे शरीरेन्द्रियशैथिल्याभिधानात् । अतः प्राणापानव्यानोदानसमानाकारेण पञ्चधा-ऽवस्थितोऽयं प्राणः शरीरेन्दियधारणादिना जीवस्योपकरोतीति चक्षुरादिवत्करणत्वम् ।। १० ।।  </div>
</div>
<div class="verse" type="sutra" id="SB_C02_S04_V11" data-adhikaranaID="SB_C02_S04_A064" data-adhikarana="वायुक्रियाधिकरणम्">
<div class="leading_bhashya" id="SB_C02_S04_V11_I01">नन्वेवं नामभेदात् कार्य्यभेदाच्च प्राणापानादयः तत्त्वान्तराणि स्युस्तत्राह -  </div>
<div class="versetext"> पञ्चवृत्तिर्मनोवद् व्यपदिश्यते ।। ११ ।।  </div>
<div class="bhashya" id="SB_C02_S04_V11_B1">   यथा कामादिवृत्तिभेदे तत्कार्य्यभेदेऽपि न कामादिकं मनसस्तत्त्वान्तरं ‘कामस्सङ्कल्पो विचिकित्संश्रद्धाऽश्रद्धा-धृतिरधृतिह्रर्वर्भीरित्येतत्सर्वं मन एव’ इति वचनात् । एवं प्राणोऽपानो व्यान उदानस्समान इत्येतत्सर्वं प्राण एव’ इति वचनादपानादयोऽपि प्राणस्यैव वृत्तिविशेषाः, न तत्त्वान्तरमित्यवगम्यते ।। ११ ।।  </div>
</div>
<div class="verse" type="sutra" id="SB_C02_S04_V12" data-adhikaranaID="SB_C02_S04_A065" data-adhikarana="श्रेष्ठाणुत्वाधिकरणम्">
<div class="versetext"> अणुश्च ।। १२ ।।  </div>
<div class="bhashya" id="SB_C02_S04_V12_B1"> अणुश्चायं पूर्ववदुत्क्रान्त्यादिश्रवणात् ‘तमुत्क्रामन्तं प्राणोऽनूत्क्रामति’ इत्यादिषु । अधिकाशङ्का तु ‘सम एभिस्त्रिभिर्लोकैः समोऽनेन सर्वेण’ ‘प्राणे सर्वं प्रतिष्ठितं’ ‘सर्वं हीदं प्राणेनावृतम्’  २.४.१२        अणुश्च किमंह पाणः सर्वगतः? ऊताणुः?, किं ‘सम एभिर्लोकै’ रित्यानन्त्यव्यपदेशो विभुत्वं गयमति, नेति उत्क्रा-न्तिश्रवणमानन्त्यस्य गौणतामवगमयति नेति यदा नावगमयति-तदानन्त्यव्यपदेशस्य विभुत्वगमकत्वात्सर्वगतः, यदा गौणत्वं गमयति-तदाऽ◌्रनन्त्योक्तेर्गौणत्वादणुरिति, ‘सम एभिन्त्रिभि’रित्यादिवाक्यानि नैकत्र क्रमपठितानि ‘श्रेष्ठश्चे’ति सूत्रे श्रुत्या पूर्वपक्षोत्यानेऽपि परिहारः पूर्वाधिकरणेन तुल्यः, एकत्वावदारणादिभिरुत्पविमत्तत्वे सिद्धे  २.४.१२        इत्यादिश्रवणात् महापरिमाण इति ।। </div>
<div class="bhashya" id="SB_C02_S04_V12_B2">परिहारस्तु-उत्क्रानत्यादिश्रवणातापरिच्छिन्नत्वे निश्चिते सर्वस्य प्राणिजातस्य प्राणायत्तस्थितित्वेन वैभववादोपपत्तिः- इति ।। १२ ।।</div>
</div>
<div class="verse" type="sutra" id="SB_C02_S04_V13" data-adhikaranaID="SB_C02_S04_A066" data-adhikarana="ज्योतिराद्यधिष्ठानाधिकरणम्">
<div class="versetext">  ज्योतिराद्यधिष्ठानं तु तदामननात्प्राणवता शब्दात् ।। १३ ।।</div>
<div class="bhashya" id="SB_C02_S04_V13_B1"> सश्रेष्ठानां प्राणानां ब्रह्मणानां ब्रह्मण उत्पत्तिरियत्ता परिमाणं चोक्तम्, तेषां प्राणा नामग्न्यादिदेवता-धिष्ठितत्वं च पूर्वमेव ‘अभिमानिव्यपदेशस्तु विशेषानुगतिभ्या’मित्यनेन सूत्रेण प्रसङ्गादुपपादितम् जीवस्य च स्वभोगसाधनानामेषामधिष्ठातृत्वं लोकसिद्धम्, ‘एवमेवैष एतान् प्राणान् गृहीत्वा स्वेशरीरे यथा कामं परिवर्त्तते’ इत्यादिनुतिसिद्धं च । तदिदं जीवस्याग्न्यादिदेवतानां च प्राणविषयमधिष्ठानं किं स्वायत्तम्? उत परमात्मायत्तमिति विशये नैरपेक्ष्यात्स्वायत्तम् ।।</div>
<div class="bhashya" id="SB_C02_S04_V13_B2"> इति प्राप्त उच्यते-ज्योतिराद्यधिष्ठानमिति । प्राणवता जीवेन सह ज्योतिरादीनामग्न्यादिदेवतानां प्राणविषयमधिष्ठानम्, तदामननात्-तस्य परात्मन आमननाद्भवति । आमननम्-आभिमुख्येन मननम्, परमात्मनः सङ्कल्पादेव भवतीत्यर्थः । कुत एतत्? शब्दा-त्-इन्द्रियाणां साभिमानिदेवतानां जीवात्मनश्च स्वकाय्र्येषु परमपुरुषमननायत्तत्वशास्त्रात् । यथाऽन्तर्य्यामि-ब्राह्मणादिषु ‘योऽग्नौ तिष्ठन्नग्नेन्तरो यमग्निर्न वेद यस्याग्निः शरीरं योऽग्निमन्तरो यमयति स त आत्मा-न्तयोम्यमृतः’ ‘यो वायौ तिष्ठन्’ ‘य आदित्ये तिष्ठन्’ ‘य आत्मनि तिष्ठन्’ ‘यश्चक्षुषि तिष्ठन्’ इत्यादि । यथा च ‘भीषास्माद्वातः पवते भीषोदेति सूर्य्यः । भीषाऽस्मादग्निश्चेन्द्रश्च मृत्युर्धावति पञ्चमः’ इति । तथा ‘एतस्य वा अक्षरस्य प्रशासने गागिर् सूर्याचन्द्रमसौ विधृतौ तिष्ठतः’ इत्यादि ।। १३ ।। </div>
</div>
<div class="verse" type="sutra" id="SB_C02_S04_V14" data-adhikaranaID="SB_C02_S04_A066" data-adhikarana="ज्योतिराद्यधिष्ठानाधिकरणम्">
<div class="versetext"> तस्य च नित्यत्वात् ।। १४ ।। </div>
<div class="bhashya" id="SB_C02_S04_V14_B1"> सर्वेषां परमात्माधिष्ठितत्वस्य नित्यत्वात्, स्वरूपानुबन्धित्वेन नियतत्वाच्च तत्सङ्कल्पादेवैषामधिष्ठातृत्व-मवर्जनीयम् । ‘तत्सृष्टवा तदेवानुप्राविशत् तदनुप्रविश्य सच्च त्यच्चाभवत्’ इत्यादिनापरमपुरुषस्य नियन्तृत्वेन सर्वचिदचिद्वस्त्वनुप्रवेशः स्वरूपानुबन्धी श्रूयते; स्मर्यते च ‘विष्टभ्याहमिदं कृत्स्नमेकांशेन स्थितो जगत्’ इति ।। १४ ।।</div>
</div>
<div class="verse" type="sutra" id="SB_C02_S04_V15" data-adhikaranaID="SB_C02_S04_A067" data-adhikarana="इन्द्रियाधिकरणम्">
<div class="versetext">  त इन्द्रियाणि तद्वयपदाशादन्यत्र श्रेष्ठात् ।। १५ ।।  </div>
<div class="bhashya" id="SB_C02_S04_V15_B1">किं सर्वे प्राणशब्दनिर्दिष्टा इन्द्रियाणि, उत श्रेष्ठप्राणव्यतिरिक्ता एवेति विशेये प्राण-  २.४.१५        शब्दवाच्यत्वात्करणत्वाच्च सर्व एवेन्द्रियाणि ।।</div>
<div class="bhashya" id="SB_C02_S04_V15_B1"> इति प्राप्त उच्यते- श्रेष्ठव्यतिरिक्ता एव प्राणा इद्रियाणि, कुतः  श्रेष्ठादन्येष्वेव प्राणेषु तद्व्यपदेशात् । ‘इन्द्रियाणि दशैकं च पञ्च चेन्द्रियगोचराः’ इत्यादिभिश्चक्षुरादिषु◌े समनेस्केष्वेवेन्द्रियशब्दो व्यपदिश्यते ।। १५ ।।</div>
</div>
<div class="verse" type="sutra" id="SB_C02_S04_V16" data-adhikaranaID="SB_C02_S04_A067" data-adhikarana="इन्द्रियाधिकरणम्">
<div class="versetext">  भेदश्रु◌ेतेर्वैलक्षण्याच्च ।। १६ ।।</div>
<div class="bhashya" id="SB_C02_S04_V16_B1"> ‘एतस्माज्जायते प्राणो मनस्सर्वेन्द्रियाणि च’ इत्यादिष्विन्द्रियेभ्यः प्राणस्य पृथक् श्रवणात् प्राणव्यति-रिक्तानामेवेन्द्रियत्वमवगम्यते । मनसः पृथक्श्रवणेऽपि तस्यान्यत्रेन्द्रियान्तर्भाव उक्तः ‘मनःषष्ठानीन्द्रिया-णि’ इत्यादौ । वैलक्षण्यं चक्षुरादिभ्यः श्रेष्ठप्राणस्योपलभ्यते, सुषुप्तौ हि प्राणस्य वृत्तिरुपलभ्यते, चक्षुरादीनां तु वृत्तिर्नोपलभ्यते । कार्य्यं च चक्षुर्वागादीनां समनस्कानां ज्ञानकर्मसाधनत्वम्, प्राणस्य तु शरीरेन्द्रियधारणम्, प्राणाधी-नधारणत्वात्त्विन्द्रियेषु प्राणशब्दव्यपदेशः, तथा च श्रुतिः ‘त एतस्यैव सर्वेरूपमभवन् तस्मादेत एतेनाख्याय-न्ते’ इति । रूपमभवन् शरीरमभवन् तदधीनप्रवृत्तयोऽभवन्नित्यर्थः ।। १६ ।।</div>
</div>
<div class="verse" type="sutra" id="SB_C02_S04_V17" data-adhikaranaID="SB_C02_S04_A068" data-adhikarana="संज्ञामूर्तिकॢप्त्यधिकरणम्">
<div class="versetext">  संज्ञामूर्तिकलृप्तिस्तु त्रिवृत्कुर्वत उपदेशात् ।। १७ ।।</div>
<div class="bhashya" id="SB_C02_S04_V17_B1">भूतेन्द्रियादीनां समष्टिसृष्टिः, जीवानां कर्तृत्वं च परस्माद्व्रह्मण इत्युक्तं पुरस्तात् । जीवानां स्वेन्द्रियाधिष्ठानं च परायत्तमिति चानन्तरं स्थिरीकरणाय स्मारितम् । या त्त्वियं नामरूपव्या-करणात्मिका प्रपञ्चव्यष्टिसृष्टिः, सा किं समष्टिजीवरूपस्य हिरण्यगर्भस्यैव कर्म? उत तेजःप्रभृतिशरीरकस्य परस्यावादिसृष्टिवद्धिरण्यगर्भ-शरीरकस्य परस्य ब्रह्मणः, इतीदानीं चिन्त्यते । किं युक्तं? समष्टिजीवस्येति, कुतः ‘अनेन जीवेनात्मानऽनुपविश्य नामरूपे व्याकरवाणि’ इति जीवकर्तृकत्वश्रवणात् । न हि परा देवता स्वेन  २.४.१७        रूपेण नामरूपे व्याकरवाणीत्यैक्षत, अपि तु स्वांशभूतेन जीवरूपेण ‘अनेन जीवेनात्मना’ इति वचनात् । नन्वेवं चारेणानुप्रविश्य परबलं सङ्कलयादीतिवत् व्याकरवाणीत्युत्तमपुरुषः कर्तृस्थक्रियश्च प्रविशतिर्लाक्ष- णिकः स्यात् । नैवं, तत्र राजचारयोः स्वरूभेदाल्लाक्षणिकत्वम् इह तु जीवस्यापि स्वांशत्वेन स्वरूपत्वात् तेन रूपेण प्रवेशो व्याकरणं चात्मन एवेति न लाक्षणिकत्वप्रसङ्गः । न च सहयोगलक्षणेयं तृतीया, कारक-विभक्तौ सम्भवन्त्यामुपपदविभक्तेरन्याय्यत्वात् । न च करणे तृतीया ब्रह्मकर्तृकयोः प्रवेशव्याकरणयोर्जीव- स्य साधकतमत्वाभावात् । न च जीवस्य कर्तृत्वं प्रवेशमात्रं पर्य्यवस्यति, नामरूपव्याकरणन्तु ब्रह्मण एवेति शक्यं वक्तुम्, कत्त्वाप्रत्ययेन समानकर्तृकत्वप्रतीतेः । जीवस्य स्वांशत्वेन स्वरूपत्वेऽपि परस्वरूपव्यावृ- त्त्यर्थः अनेन जीवेन’ इति पराकत्वेन परामर्शः । अतो हिरण्यगर्भकर्तृकेयं नामरूपव्याक्रिया । अत एव च स्मृतिषु चतुर्मुखकर्तृकसृष्टिप्रकरणे नामरूपव्याकरणं सङ्कीर्त्यते ‘नामरूपञ्च भूतानां कृत्यानां च प्रपञ्चनम् । वेदशब्देभ्य एवादौ देवादीनां चकार सः’ इत्यादि ।।</div>
<div class="bhashya" id="SB_C02_S04_V17_B2">एवं प्राप्तेऽभिधीयते-संज्ञामूर्तिक्लृप्तिस्तु-इति । तु शब्दः पक्षं व्यावर्तयति; संज्ञामूर्तिक्लृप्तिः- नामरूपव्याकरणम्, तत्त्रिवृत्कुर्वतः परस्यैव ब्रह्मणः, तस्यैव नामरूपव्याकरणोपदेशात् । त्रिवृत्करणं कुर्वत एव हि नामरूपव्याकरणमुपदिश्यते ‘सेयं देवतैक्षत हन्ताऽहमिमास्तस्त्रो देवता अनेन जीवेनात्मनाऽनुप्रविश्य नामरूपे व्याकरवाणि तासां त्रिवृतं त्रिवृतमेकैकां करवाणि’ इति समानकर्तृकत्वप्रतीतेः । त्रिवृत्करणं चतुर्मुखस्याण्डान्तर्वर्तिनो न सम्भवति, त्रिवृत्कृतैस्तेजोबन्नैर्ह्यण्ड-  २.४.१७        मुत्पाद्यते, चतुर्मुखस्य चाण्डे सम्भवः स्मर्य्यते ‘तस्मिन्नण्डेऽभवद्व्रह्मा सर्वलोकपितामहः’ इति । अस्त्रि◌िवृत्क-रणं च परस्यैव ब्रह्मणः, तत्समानकर्तृकं नामरूपव्याकरणञ्च तस्यैवेति विज्ञायते । कथं तर्ह्यनेन जीवेनेति सङ्गच्छते; ‘आत्मना जीवेन’ इति सामानाधिकरण्यात् जीवशरीरं परं ब्रह्मैव जीशब्देनाभिधीयते, यथा ‘तत्तेज ऐक्षत’ ‘तदपोऽसृजत’ ‘ता आप ऐक्षन्त’ ‘ता अन्नमसृजन्त’ इति तेजःप्रभृतिशरीरकं परमेव ब्रह्माभिधीयते । अतो जीवसमष्टिभूतहिरण्यगर्भशरीरकस्य परस्यैव ब्रह्मणः कर्म नामरूपव्याकरणम् । एवं च ‘प्रविश्य नामरूपे व्याकरवाणि’ इति प्रविशतिरुत्तमपुरुषश्चाक्लिष्टौ मुख्यार्थावेव भवतः । प्रवेशव्याकरणयोः समानकर्तृकत्वमप्युपपद्यते । चतुर्मुखशरीरकस्य परस्यैव ब्रह्मणः कर्म देवादिविचित्रसृष्टिरिति चतुर्मु-खकर्तृकसृष्टिप्रकरणे नामरूपव्याक्रियोपदेशश्चोपपद्यते । अतः ‘सेयं देवता’ इत्यादिवाक्यस्यायमर्थः- इमास्तेजोवन्नरूपास्तिस्त्रो देवताः अनेन जीवेन जीसमष्टिविशिष्टेनात्मना ऽनुप्रविश्य नामरूपे व्याकरवाणि-देवादिविचित्रसृष्टितन्नामधेयानि च करवाणि तदर्थमन्योन्यसंसर्गमप्राप्तानामेषां तेजोवन्नानां विशेषसृष्टय-समर्थानां तत्सामर्थ्यायैकैकां त्रिवृतं करवाणीति, अतः परस्यैव ब्रह्मणः कर्मेदं नामरूपव्याकरणम् ।। १७ ।। </div>
</div>
<div class="verse" type="sutra" id="SB_C02_S04_V18" data-adhikaranaID="SB_C02_S04_A068" data-adhikarana="संज्ञामूर्तिकॢप्त्यधिकरणम्">
<div class="leading_bhashya" id="SB_C02_S04_V18_I01">अथ स्यात् नामरूपव्याकरणस्य त्रिवृत्करणेनैककर्तृकत्वात्परमात्मकर्तृकत्वमिति न शक्यते वक्तुं, त्रिवृ-  २.४.१७        त्करणस्यापि जीवकर्तृकत्वसम्भवात् । अण्डसृष्टवृत्तरकालं हि चतुर्मुखसअष्टजीवेषु त्रिवृत्करणप्रकार उप-दिश्यते- ‘यथा तु खलु सोम्येमास्तिस्त्रो देवताः पुरुषं प्राप्य त्रिवृत् त्रिवृदेकैका भवति तन्मे विजानीहीति’ ‘अन्नमशितं त्रेधा विधीयते तस्य यः स्थविष्ठो भागस्तत्पुरीषं भवति यो मध्यमस्तन्मासं योऽणिष्ठस्तन्मनः’ इत्यादिना । तथा पूर्वस्मिन्नपि वाक्ये ‘यदग्नेरोहितं रूपं तेजसस्तद्रूपं यच्छुक्लं तदपां यत् कृष्णं तदन्नस्यर’ इत्यादिना चतुर्मुखसृष्टाग्न्यादित्यचर्न्दविद्युत्सु त्रिवृत्करणं श्रूयते ‘सेयं देवतेमास्तिस्त्रो देवता अनेन जीवे-नात्मनाऽनुप्रविश्य नामरूपे व्याकरोत् तासां त्रिवृतं त्रिवृतमेकैकामकरोत्’ इति ।। तत्राह - </div>
<div class="versetext"> मांसादिभौमं यथाशब्दमितरयोश्च ।। १८ ।।</div>
<div class="bhashya" id="SB_C02_S04_V18_B1">यदुक्तमण्डसृष्टयुत्तरकालं चतुर्मुखसृष्टदेवतादिविषयोऽयं ‘तासां त्रिवृतं त्रिवृतमेकैकामकरो’दिति त्रिवृत्क-रणोपदेश इति, तन्नोपपद्यते ‘अन्नमशितं त्रेदाविधीयते’ इत्यत्र मांशमनसोः पुरीषादणुत्वेनाणीयस्त्वेन च व्यपदिष्टयोः कारणानुविदायित्वेनाऽ◌्रऽप्यतैजसत्वप्रसङ्गात्, ‘आपः पीताः’ इत्यत्रापि मूत्रप्राणयोः स्थविष्ठा-णीयसोः पार्थिवत्वतैजसत्वप्रसङ्गाच्च । न चैवमिष्यते; मांसादेर्हि भौमत्वमिष्यते पुरीषवन्मांसमनसी अपि भौमे - पार्थिवे इष्येते ‘अन्नमशितं त्रेधा’ इति प्रक्रमात्, यथाशब्दमितरयोश्च-इतरयोरपि ‘आपः पीतास्तेजो-  २.४.१८        अशित’मिति पर्याययोर्यथाशब्दं विकारा इष्यन्ते । ‘आपः पीतास्त्रेधा विधीयन्ते’ इत्यपामेव त्रेधा परिणामः शब्दात्प्रतीयते; तथा ‘तेजोऽशितं त्रेधा विधीयते इत्यपिक तेजस एव त्रेधा परिणामः शब्दात्प्रतीयते; अतः पुरीषमांसमनांसि पृथिवीविकाराः, मूत्रलोहितप्राणाः अव्विकाराः, अस्थिमज्जावाचस्तेजोविकारा इति प्रतिपत्तव्यम्; ‘अन्नमयं हि सोम्य मनः, आपोमयः प्राणः तेजोमयी वाक्’ इति वाक्यशेषाविरोधाच्च । अतः तासां त्रिवृतं त्रिवृतमेकैकामकरो’दित्युक्तस्त्रिवृत्करणप्रकारः ‘अन्नमशित’मित्यादिना न प्रदर्श्यते; तथा सति मनः- प्राणवाचां त्रयाणामप्यणीयस्त्वेन तैजसत्वात् ‘ अन्नमयं हि सोम्य मनः’ इत्यादिर्विरुध्यते । प्रा-गेव त्रिवृत्कृतानां पृथिव्यादीनां पुरुषं प्राप्तानाम् ‘अन्नमशित’मित्यादिनैकैकस्य त्रेधा परिणाम् उच्यते । अण्डसृष्टेः प्रागेव च तेजोवन्नानां त्रिवृत्करणेन भवितव्यम्, अत्रिवृत्कृतानां तेषां कार्य्यारम्भासामर्थ्यात् । अन्योन्यसंयुक्तानामेव हि कार्य्यारम्भसामर्थ्यम्; तदेव च त्रिवृत्करणम् । तथा च स्मर्थ्यते ‘नानावीर्य्याः पृथग्भूतास्ततस्ते सहतिं विना । नाशकनुवन्प्रजाः स्त्रष्टुमसमागम्य कृत्स्नशः ।। नाशकनुवन्प्रजाः स्त्रष्टुम-समागम्य कृत्स्नशः ।। समेत्याऽन्योन्यसंयोगं परस्परसमाश्रयाः । महदाद्या विशेषान्ता ह्यण्डमुत्पादयन्ति ते’ इति । अत एवच ‘अनेन जीवेनात्मनाऽनुप्रविश्य नामरूपे व्याकरोत्तासां त्रिवृतं त्रिवृतमेकैकामकरो’  २.४.१८        दिति पाठक्रमोऽर्थक्रमेण वाध्यते । अण्डान्तर्वर्त्तिष्वग्न्यादित्यादिषु त्रिवृत्करणप्रदर्शनं श्वेतकेतोः शुश्रूषोर-ण्डान्तर्वर्तित्वेन; तस्य वहिष्ठवस्तुषु त्रिवृत्करणप्रदर्शनायोगात् त्रिवृत्कृतानां कार्य्येष्वग्न्यादित्यादिषु क्रियते ।। १८ ।।</div>
</div>
<div class="verse" type="sutra" id="SB_C02_S04_V19" data-adhikaranaID="SB_C02_S04_A068" data-adhikarana="संज्ञामूर्तिकॢप्त्यधिकरणम्">
<div class="leading_bhashya" id="SB_C02_S04_V19_I01"> स्यादेतत् ‘अन्नमशितम्, आपः पीताः, तेजोऽशित’मिति त्रिवृत्कृतानामन्नादीनामेकैकस्य तेजोवन्नात्मकत्वेन त्रिरूपस्य कथमन्नमापस्तेज इत्येकैवरूपेण व्यपदेश उपपद्यते-इति; तत्राह -  </div>
<div class="versetext"> वैशेष्यात्तु तद्वादस्तद्वादः ।। १९ ।।</div>
<div class="bhashya" id="SB_C02_S04_V19_B1">  वैशेष्यं-विशेषभावः । त्रिवृत्करणेन त्रिरूपेऽप्यककस्मिन्नन्नाद्याधिक्यात्तत्र तत्रान्नादिवादः । द्विरुक्तिरध्याय-परिसमाप्तिं द्योतयति ।। १९ ।।</div>
<div class="authorline"> इति श्रीभगवद्रामानुजविरचिते शारीरकमीमांसाभाष्ये  द्वितीयाध्यायस्य  चतुर्थः पादः ।। समाप्तश्चाध्यायः ।। ॥</div>
</div>
</div>
</div>
</div>
</div>
</body>
